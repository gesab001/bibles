{
    "version": "LCB",
    "book_name": "Zechariah",
    "book_nr": "38",
    "book": {
        "1": {
            "chapter_nr": "1",
            "chapter": {
                "1": {
                    "verse_nr": "1",
                    "verse": "MUKAMA ayita Abantu be okudda gy\u2019ali - Mu mwaka ogwokubiri ogw\u2019obufuzi bwa kabaka Daliyo omufuzi w\u2019e Buperusi mu mwezi ogw\u2019omunaana, ekigambo kya MUKAMA ne kijjira Zekkaliya omwana wa Berekiya, omwana wa Iddo nnabbi, nga kigamba nti:"
                },
                "2": {
                    "verse_nr": "2",
                    "verse": "\u201cMUKAMA yasunguwalira nnyo bajjajjammwe."
                },
                "3": {
                    "verse_nr": "3",
                    "verse": "Naye kaakano mubagambe nti: Bw\u2019atyo bw\u2019ayogera MUKAMA Katonda ow\u2019eggye nti, \u2018Mudde gye ndi,\u2019 bw\u2019ayogera MUKAMA ow\u2019Eggye, \u2018nange nadda gye muli,\u2019 bw\u2019ayogera MUKAMA ow\u2019Eggye."
                },
                "4": {
                    "verse_nr": "4",
                    "verse": "Temuba nga bajjajjammwe, bannabbi ab\u2019edda be baakoowoolanga nti, \u2018Muve mu makubo gammwe amabi, n\u2019ebikolwa byammwe ebikyamu.\u2019 Naye tebampuliriza wadde oku\u014b\u014bondera, bw\u2019ayogera MUKAMA."
                },
                "5": {
                    "verse_nr": "5",
                    "verse": "Ye bajjajjammwe bali ludda wa? Ye bannabbi babeera balamu emirembe gyonna?"
                },
                "6": {
                    "verse_nr": "6",
                    "verse": "Ebigambo byange n\u2019ebiragiro bye nalagira abaddu bange, bannabbi, eri bajjajjammwe tebyatuukirira? \u201cNe balyoka beenenya ne bagamba nti, \u2018MUKAMA ow\u2019Eggye bye yasuubiza okutukola olw\u2019empisa zaffe embi n\u2019ebikolwa byaffe ebitali bya butuukirivu, bw\u2019atyo bw\u2019atukoledde ddala.\u2019\u2006\u201d"
                },
                "7": {
                    "verse_nr": "7",
                    "verse": "Nnabbi Ayolesebwa Embalaasi - Ku lunaku olw\u2019amakumi abiri mu ennya, mu mwezi ogw\u2019ekkumi n\u2019ogumu gwe bayita Sebati, mu mwaka ogwokubiri ogw\u2019obufuzi bwa kabaka Daliyo, ekigambo kya MUKAMA ne kijjira Zekkaliya mutabani wa Berekiya, omwana wa Iddo nnabbi nga kigamba nti."
                },
                "8": {
                    "verse_nr": "8",
                    "verse": "Nalaba ekiro ng\u2019omusajja yeebagadde embalaasi emyufu era yali ayimiridde mu miti emikadasi mu kiwonvu. Emabega we waaliyo embalaasi endala, enjeru, n\u2019eza kikuusikuusi, n\u2019emyufu."
                },
                "9": {
                    "verse_nr": "9",
                    "verse": "Awo ne mbuuza nti, \u201cMukama wange bino bitegeeza ki?\u201d Malayika eyali ayogera nange n\u2019a\u014b\u014bamba nti, \u201cNzija kukulaga kye bitegeeza.\u201d"
                },
                "10": {
                    "verse_nr": "10",
                    "verse": "Awo omusajja eyali ayimiridde mu miti n\u2019addamu nti, \u201cEzo embalaasi MUKAMA z\u2019asindise okulawuna ensi.\u201d"
                },
                "11": {
                    "verse_nr": "11",
                    "verse": "Ne ziddamu malayika wa MUKAMA eyali ayimiridde mu miti nti, \u201cTubunye ensi yonna, era laba ensi yonna esiriikiridde teriimu kanyego eteredde mirembe.\u201d"
                },
                "12": {
                    "verse_nr": "12",
                    "verse": "Awo malayika wa MUKAMA n\u2019agamba nti, \u201cAyi MUKAMA ow\u2019Eggye, olituusa ddi obutakwatirwa Yerusaalemi n\u2019ebibuga bya Yuda kisa, by\u2019osunguwalidde okumala emyaka ensanvu?\u201d"
                },
                "13": {
                    "verse_nr": "13",
                    "verse": "MUKAMA n\u2019alyoka addamu malayika eyali ayogera nange ebigambo ebirungi, ebigambo ebizzaamu amaanyi."
                },
                "14": {
                    "verse_nr": "14",
                    "verse": "Awo malayika eyali ayogera nange n\u2019agamba nti, \u201cLangirira ogambe nti, Bw\u2019ati bw\u2019ayogera MUKAMA ow\u2019Eggye nti, \u2018Yerusaalemi ne Sayuuni mbikwatiririddwa obuggya obw\u2019amaanyi,"
                },
                "15": {
                    "verse_nr": "15",
                    "verse": "naye nyiigidde nnyo amawanga agali mu mirembe, kubanga abantu bange nnali mbanyiigiddeko katono naye bo ne bababonyaabonyeza ddala.\u2019"
                },
                "16": {
                    "verse_nr": "16",
                    "verse": "\u201cNoolwekyo, bw\u2019ati bw\u2019ayogera MUKAMA nti, \u2018Nkomyewo mu Yerusaalemi n\u2019ekisa. Ennyumba yange ne Yerusaalemi kyonna, bijja kuzimbibwa,\u2019 bw\u2019ayogera MUKAMA Katonda ow\u2019Eggye."
                },
                "17": {
                    "verse_nr": "17",
                    "verse": "\u201cYogera n\u2019eddoboozi ery\u2019omwanguka nti, MUKAMA Katonda ow\u2019Eggye alangiridde nti, \u2018Ebibuga byange bijja kuddamu okukulukuta obugagga, era MUKAMA alizzaamu Sayuuni amaanyi, ne yeeroboza Yerusaalemi.\u2019\u2006\u201d"
                },
                "18": {
                    "verse_nr": "18",
                    "verse": "Awo ne nnyimusa amaaso gange, era laba, ne ndaba amayembe ana."
                },
                "19": {
                    "verse_nr": "19",
                    "verse": "Malayika eyali ayogera nange ne mubuuza nti, \u201cAmayembe ago gategeeza ki?\u201d N\u2019anziramu nti, \u201cGategeeza obuyinza obwasaasaanya abantu ab\u2019omu Yuda, n\u2019ab\u2019omu Isirayiri, n\u2019ab\u2019omu Yerusaalemi.\u201d"
                },
                "20": {
                    "verse_nr": "20",
                    "verse": "Awo MUKAMA n\u2019andaga abaweesi bana."
                },
                "21": {
                    "verse_nr": "21",
                    "verse": "Ne mbuuza nti, \u201cAbo bazze kukola ki?\u201d N\u2019addamu nti, \u201cAgo amayembe, bwe buyinza obwasaasaanya Yuda nga tewali na muntu ayimusa mutwe gwe; naye abaweesi abana bazze okubatiisa era n\u2019okubazikiriza, ago amawanga agaasitukira ku nsi ya Yuda okusaasaanya abantu baamu.\u201d"
                }
            }
        },
        "2": {
            "chapter_nr": "2",
            "chapter": {
                "1": {
                    "verse_nr": "1",
                    "verse": "Okwolesebwa Olukoba Olupima - Awo ne nnyimusa amaaso gange, ne ndaba, omusajja ng\u2019alina mu mukono gwe olukoba olupima."
                },
                "2": {
                    "verse_nr": "2",
                    "verse": "Ne mubuuza nti, \u201cOgenda wa?\u201d Nanziramu nti, \u201c\u014a\u014benda kupima Yerusaalemi okulaba obuwanvu n\u2019obugazi bwakyo.\u201d"
                },
                "3": {
                    "verse_nr": "3",
                    "verse": "Awo malayika eyali ayogera nange n\u2019agenda, malayika omulala n\u2019amusisinkana."
                },
                "4": {
                    "verse_nr": "4",
                    "verse": "N\u2019amugamba nti, \u201cDduka ogambe omuvubuka oyo nti, \u2018Yerusaalemi kijja kuba ekibuga ekitaliiko bbugwe olw\u2019obungi bw\u2019abantu n\u2019ebisibo ebinaabeeramu."
                },
                "5": {
                    "verse_nr": "5",
                    "verse": "Nze ndiba bbugwe ow\u2019omuliro, okukyebungulula enjuuyi zonna era nze ndiba ekitiibwa kyakyo mu kyo,\u2019 bw\u2019ayogera MUKAMA."
                },
                "6": {
                    "verse_nr": "6",
                    "verse": "\u201cKale mudduke, mudduke ensi ey\u2019obukiikakkono mugiveemu,\u201d bw\u2019ayogera MUKAMA, \u201ckubanga mbasaasanyizza ng\u2019empewo ennya ez\u2019eggulu bwe ziri,\u201d bw\u2019ayogera MUKAMA."
                },
                "7": {
                    "verse_nr": "7",
                    "verse": "\u201cMmwe Sayuuni mudduke, mudukke muwone mmwe ababeera mu buwa\u014b\u014banguse mu Babulooni.\u201d"
                },
                "8": {
                    "verse_nr": "8",
                    "verse": "Kubanga bw\u2019ati bw\u2019ayogera MUKAMA ow\u2019Eggye nti, \u201cMUKAMA nga bw\u2019ampadde ekitiibwa n\u2019antuma eri amawanga agaabanyaganga, anaabakwatako anaaba akutte ku mmunye ya liiso lye."
                },
                "9": {
                    "verse_nr": "9",
                    "verse": "Kubanga laba ndyolesa omukono gwange gye bali, abaddu baabwe ne babanyaga. Olwo lwe mulimanya nga MUKAMA ow\u2019Eggye ye yantuma."
                },
                "10": {
                    "verse_nr": "10",
                    "verse": "\u201cYimba, osanyuke ggwe muwala wa Sayuuni, kubanga laba nzija era ndibeera wakati mu mmwe,\u201d bw\u2019ayogera MUKAMA."
                },
                "11": {
                    "verse_nr": "11",
                    "verse": "\u201cEra amawanga mangi galyegatta ku MUKAMA ku lunaku olwo, era balibeera bantu bange, era nange nnaabeeranga wakati mu ggwe, naawe onootegeera nga MUKAMA ow\u2019Eggye ye yantuma gy\u2019oli."
                },
                "12": {
                    "verse_nr": "12",
                    "verse": "Era Yuda aliba mugabo gwa MUKAMA mu nsi entukuvu, era aliddamu okwerondera Yerusaalemi."
                },
                "13": {
                    "verse_nr": "13",
                    "verse": "Musiriikirire, abantu mwenna mu maaso ga MUKAMA, kubanga asituse okuva mu kifo kye ekitukuvu.\u201d"
                }
            }
        },
        "3": {
            "chapter_nr": "3",
            "chapter": {
                "1": {
                    "verse_nr": "1",
                    "verse": "Okwolesebwa kwa Nnabbi Ku Kabona Asinga Obukulu - Awo n\u2019anjolesa Yoswa, kabona asinga obukulu, ng\u2019ayimiridde mu maaso ga malayika wa MUKAMA, ne Setaani ng\u2019ayimiridde ku mukono gwe ogwa ddyo okumulumiriza."
                },
                "2": {
                    "verse_nr": "2",
                    "verse": "MUKAMA n\u2019agamba Setaani nti, \u201cMUKAMA akunenye ggwe Setaani, weewaawo MUKAMA eyeerondedde Yerusaalemi akunenye! Omusajja ono si kisiki ekyaka ekigibbwa mu muliro?\u201d"
                },
                "3": {
                    "verse_nr": "3",
                    "verse": "Awo Yoswa yali ayimiridde mu maaso ga malayika ng\u2019ayambadde ebyambalo ebijjudde ekko."
                },
                "4": {
                    "verse_nr": "4",
                    "verse": "Malayika n\u2019agamba abaali bayimiridde mu maaso ge nti, \u201cMumwambulemu ebyambalo bye ebijjudde ekko.\u201d N\u2019agamba Yoswa nti, \u201cLaba nkuggyeeko ekibi kyo, era nnaakwambaza ebyambalo eby\u2019omuwendo.\u201d"
                },
                "5": {
                    "verse_nr": "5",
                    "verse": "Ne njogera nti, \u201cMumusibe ekiremba ekitukula ku mutwe gwe.\u201d Awo ne bamusiba ekiremba ekitukula ku mutwe, ne bamwambaza n\u2019engoye, nga malayika wa MUKAMA ayimiridde awo."
                },
                "6": {
                    "verse_nr": "6",
                    "verse": "Malayika wa MUKAMA n\u2019akuutira nnyo Yoswa ng\u2019ayogera nti,"
                },
                "7": {
                    "verse_nr": "7",
                    "verse": "\u201cBw\u2019ati bw\u2019ayogera MUKAMA ow\u2019Eggye nti, \u2018Bw\u2019onootambuliranga mu makubo gange, era noonywezanga bye nkukuutira, kale, onoofuganga ennyumba yange era onoolamulanga mu mbuga zange, era ndikuwa ekifo obeere mu abo abayimiridde wano."
                },
                "8": {
                    "verse_nr": "8",
                    "verse": "\u201c\u2006\u2018Kale wulira, Yoswa kabona asinga obukulu, ggwe ne banno abatuula mu maaso go, abantu kw\u2019otegeerera eby\u2019omu maaso, laba ndireeta omuweereza wange, ye Ttabi."
                },
                "9": {
                    "verse_nr": "9",
                    "verse": "Kubanga laba, ku jjinja lye ntadde mu maaso ga Yoswa, ku jjinja erimu eririna amaaso omusanvu, laba nditeekako ebiwandiiko,\u2019 bw\u2019ayogera MUKAMA ow\u2019Eggye. \u2018Mu lunaku lumu ndiggyawo ekibi ky\u2019ensi eno."
                },
                "10": {
                    "verse_nr": "10",
                    "verse": "\u201c\u2006\u2018Ku lunaku luli, buli omu ku mmwe, aliyita muliraanwa we okutuulako wansi w\u2019omuzabbibu gwe ne wansi w\u2019omutiini gwe,\u2019 bw\u2019ayogera MUKAMA ow\u2019Eggye.\u201d"
                }
            }
        },
        "4": {
            "chapter_nr": "4",
            "chapter": {
                "1": {
                    "verse_nr": "1",
                    "verse": "Okwolesebwa kwa Nnabbi ku Kikondo ky\u2019Ettaala ekya Zaabu n\u2019Emiti Emizeeyituuni Ebiri - Awo malayika eyali ayogera nange n\u2019akomawo, n\u2019anzuukusa ng\u2019omuntu bw\u2019azuukusibwa mu tulo."
                },
                "2": {
                    "verse_nr": "2",
                    "verse": "N\u2019ambuuza nti, \u201cKiki ky\u2019olaba?\u201d Ne muddamu nti, \u201cNdaba ekikondo ky\u2019ettaala nga kyonna kya zaabu, nga waggulu kiriko n\u2019akabakuli kaakwo, n\u2019ettaala zaakwo omusanvu, nga buli ttaala eriko omumwa gwayo."
                },
                "3": {
                    "verse_nr": "3",
                    "verse": "Era waliwo emiti emizeeyituuni ebiri ku mabbali gaakyo, ogumu ku mukono ogwa ddyo ogw\u2019akabakuli, n\u2019omulala ku mukono ogwa kkono.\u201d"
                },
                "4": {
                    "verse_nr": "4",
                    "verse": "Ne mbuuza malayika eyali ayogera nange nti, \u201cBino biki mukama wange?\u201d"
                },
                "5": {
                    "verse_nr": "5",
                    "verse": "Malayika eyali ayogera nange n\u2019addamu n\u2019a\u014b\u014bamba nti, \u201cTobimanyi?\u201d Ne muddamu nti, \u201cNedda mukama wange.\u201d"
                },
                "6": {
                    "verse_nr": "6",
                    "verse": "Awo n\u2019addamu n\u2019a\u014b\u014bamba nti, \u201cKino kye kigambo kya MUKAMA eri Zerubbaberi: \u2018Si lwa maanyi so si lwa buyinza naye lwa Mwoyo wange,\u2019 bw\u2019ayogera MUKAMA ow\u2019Eggye."
                },
                "7": {
                    "verse_nr": "7",
                    "verse": "\u201cGgwe olusozi olunene weyita ki? Mu maaso ga Zerubbaberi olibeera lusenyi, era alireeta ejjinja erya waggulu mu mizira n\u2019okwogerera mu ddoboozi ery\u2019omwanguka ng\u2019agamba nti, \u2018Liweebwe omukisa, liweebwe omukisa!\u2019\u2006\u201d"
                },
                "8": {
                    "verse_nr": "8",
                    "verse": "Awo ekigambo kya MUKAMA ne kinzijira nga kyogera nti,"
                },
                "9": {
                    "verse_nr": "9",
                    "verse": "\u201cEmikono gya Zerubbaberi gitaddewo omusingi gwa yeekaalu eno era girigumaliriza, era olitegeera nti MUKAMA ow\u2019Eggye ye yantuma gye muli."
                },
                "10": {
                    "verse_nr": "10",
                    "verse": "\u201cAni anyooma olunaku olw\u2019ebintu ebitono? Abantu balijaguza, bwe baliraba ejjinja erigera mu mukono gwa Zerubbaberi. Gano omusanvu ge maaso ga Katonda agayitaayita mu nsi yonna.\u201d"
                },
                "11": {
                    "verse_nr": "11",
                    "verse": "Ne ndyoka mubuuza nti, \u201cEmizeeyituuni gino ebiri ku mukono ogwa ddyo ne ku gwa kkono ogw\u2019ekikondo ky\u2019ettabaaza, gitegeeza ki?\u201d"
                },
                "12": {
                    "verse_nr": "12",
                    "verse": "Ne nnyongera okumubuuza nti, \u201cGano amatabi abiri ag\u2019emizeeyituuni agaliraanye emidumu gya zaabu ge gayitamu amafuta aga zaabu?\u201d"
                },
                "13": {
                    "verse_nr": "13",
                    "verse": "N\u2019anziramu nti, \u201cTobimanyi?\u201d Ne njogera nti, \u201cNedda, mukama wange.\u201d"
                },
                "14": {
                    "verse_nr": "14",
                    "verse": "Awo n\u2019addamu nti, \u201cAbo be babiri abaafukibwako amafuta abaweereza Mukama ow\u2019ensi yonna.\u201d"
                }
            }
        },
        "5": {
            "chapter_nr": "5",
            "chapter": {
                "1": {
                    "verse_nr": "1",
                    "verse": "Okwolesebwa kw\u2019Omuzingo Ogubuuka - Awo ne nnyimusa amaaso gange era laba ne ndaba, omuzingo gw\u2019ekitabo ogutambulira mu bbanga."
                },
                "2": {
                    "verse_nr": "2",
                    "verse": "N\u2019ambuuza nti, \u201cKiki ky\u2019olaba?\u201d Ne nziramu nti, \u201cNdaba omuzingo gw\u2019ekitabo ogutambulira mu bbanga, obuwanvu bwagwo buli mita mwenda n\u2019obugazi bwagwo buli mita nnya ne desimoolo ttaano.\u201d"
                },
                "3": {
                    "verse_nr": "3",
                    "verse": "Awo n\u2019alyoka a\u014b\u014bamba nti, \u201cEkyo ky\u2019ekikolimo ekizze okubuna ensi yonna, kubanga buli muntu yenna abba aliggyibwawo era buli muntu yenna alayiririra obwereere aliggyibwawo, bamutwale ku luuyi olulala."
                },
                "4": {
                    "verse_nr": "4",
                    "verse": "Bw\u2019ati bw\u2019ayogera MUKAMA ow\u2019Eggye, \u2018Ndikifulumya, era ndikiyingiza mu nnyumba y\u2019omubbi ne mu nnyumba y\u2019oyo alayiririra obwereere erinnya lyange. Era kirisigala mu nnyumba ye wakati, era kirigizikiriza yonna, emiti gyayo n\u2019amayinja gaayo.\u2019\u2006\u201d"
                },
                "5": {
                    "verse_nr": "5",
                    "verse": "Okwolesebwa kw\u2019Omukazi mu Kisero - Malayika eyali ayogera nange n\u2019akomawo n\u2019a\u014b\u014bamba nti, \u201cYimusa amaaso go olabe, waliwo ekintu ekirala ekizze.\u201d"
                },
                "6": {
                    "verse_nr": "6",
                    "verse": "Ne mubuuza nti, \u201cKiki ekyo?\u201d N\u2019anziramu nti, \u201cEkyo kisero, kye kifuluma.\u201d Era n\u2019ayongerako nti, \u201cEkyo kye kifaananyi ekiraga ekibi ekibunye ensi yonna.\u201d"
                },
                "7": {
                    "verse_nr": "7",
                    "verse": "Awo ekibikka kyakyo, ekyuma eky\u2019essasi ne kibikkulwa era ne ndaba omukazi ng\u2019akituddemu."
                },
                "8": {
                    "verse_nr": "8",
                    "verse": "Malayika n\u2019a\u014b\u014bamba nti, \u201cBuno bwe bwonoonyi.\u201d N\u2019amusindika n\u2019amuzza munda mu kisero, n\u2019aggalawo omumwa gwakyo n\u2019ekisaanikira eky\u2019ekyuma eky\u2019essasi."
                },
                "9": {
                    "verse_nr": "9",
                    "verse": "Ne ndyoka nnyimusa amaaso gange, era laba, abakazi babiri nga bajja gye ndi, baali batambulira mu bbanga nga bakozesa empewo mu biwaawaatiro byabwe. Era ebiwaawaatiro byabwe nga biri ng\u2019ebya kalooli, ne basitula ekisero mu bbanga wakati w\u2019ensi n\u2019eggulu."
                },
                "10": {
                    "verse_nr": "10",
                    "verse": "Ne mbuuza malayika eyali ayogera nange nti, \u201cAbo ekisero bakitwala wa?\u201d"
                },
                "11": {
                    "verse_nr": "11",
                    "verse": "N\u2019anziramu nti, \u201cMu nsi ya Sinaali ey\u2019e Babulooni, okuzimba ennyumba y\u2019omukazi ali mu kisero, era ennyumba ye bw\u2019eriggwa, aliteekebwa eyo mu kifo kye.\u201d"
                }
            }
        },
        "6": {
            "chapter_nr": "6",
            "chapter": {
                "1": {
                    "verse_nr": "1",
                    "verse": "Okwolesebwa kw\u2019Amagaali Ana - Ne nyongera okuyimusa amaaso gange, era laba, amagaali g\u2019embalaasi ana nga gava wakati w\u2019ensozi bbiri, n\u2019ensozi ezo zaali nsozi za bikomo."
                },
                "2": {
                    "verse_nr": "2",
                    "verse": "Eggaali esooka ng\u2019esikibwa embalaasi za lukunyu, eyookubiri nga nzirugavu."
                },
                "3": {
                    "verse_nr": "3",
                    "verse": "Eggaali eyokusatu ng\u2019esikibwa mbalaasi njeru, eyokuna yo ng\u2019esikibwa za kikuusikuusi atabikiddwamu n\u2019obwoya obweru. Embalaasi ezo zonna zaali z\u2019amaanyi."
                },
                "4": {
                    "verse_nr": "4",
                    "verse": "Ne ndyoka mbuuza malayika eyali ayogera nange nti, \u201cBino bitegeeza ki mukama wange?\u201d"
                },
                "5": {
                    "verse_nr": "5",
                    "verse": "Malayika n\u2019anziramu nti, \u201cEzo z\u2019empewo ennya ez\u2019omu ggulu; ziva kweyanjula mu maaso ga Mukama ow\u2019ensi yonna."
                },
                "6": {
                    "verse_nr": "6",
                    "verse": "Ekigaali eky\u2019embalaasi enzirugavu kigenda mu nsi ey\u2019omu bukiikakkono, ate ekyo eky\u2019enjeru mu bugwanjuba, ekyo ekyali kisikibwa embalaasi ez\u2019obwoya obweru, kiraga mu nsi ey\u2019omu bukiikaddyo.\u201d"
                },
                "7": {
                    "verse_nr": "7",
                    "verse": "Awo embalaasi ezo ez\u2019amaanyi nga zivudde mu maaso ga MUKAMA, ne zifuba okutambulatambula mu nsi yonna; n\u2019azigamba nti, \u201cMugende, mutambuletambule mu nsi yonna.\u201d Awo ne zitambulatambula mu nsi yonna."
                },
                "8": {
                    "verse_nr": "8",
                    "verse": "Awo n\u2019ampita n\u2019a\u014b\u014bamba nti, \u201cLaba, ezo eziraga mu nsi ey\u2019obukiikakkono ziwummuzza Omwoyo wange mu nsi ey\u2019omu bukiikakkono.\u201d"
                },
                "9": {
                    "verse_nr": "9",
                    "verse": "Ekigambo kya MUKAMA ne kijja gye ndi nga kigamba nti,"
                },
                "10": {
                    "verse_nr": "10",
                    "verse": "\u201cGenda eri bano: Kerudayi, ne Tobiya, ne Yedaya, abaakomawo okuva mu buwa\u014b\u014banguse mu Babulooni, olunaku olwo lwennyini olage mu nnyumba ya Yosiya, mutabani wa Zeffaniya, mwe bali."
                },
                "11": {
                    "verse_nr": "11",
                    "verse": "Ddira effeeza ne zaabu okole engule ogitikkire ku mutwe gwa Yoswa, kabona asinga obukulu, omwana wa Yekozadaaki."
                },
                "12": {
                    "verse_nr": "12",
                    "verse": "Mugambe nti, bw\u2019ati bw\u2019ayogera MUKAMA ow\u2019Eggye nti, \u2018Laba omuntu erinnya lye ye Ttabi; alirokera mu kifo kye, azimbe yeekaalu ya MUKAMA."
                },
                "13": {
                    "verse_nr": "13",
                    "verse": "Oyo y\u2019alizimba yeekaalu ya MUKAMA, era alijjula ekitiibwa. Alituula ku ntebe ye ey\u2019obwakabaka, n\u2019afuga. Era y\u2019aliba Kabona ku ntebe ye ey\u2019obwakabaka; walibaawo okutegeeragana okw\u2019emirembe wakati wa Ttabi ne Yoswa.\u2019"
                },
                "14": {
                    "verse_nr": "14",
                    "verse": "Era n\u2019engule ya kubeera mu yeekaalu ya MUKAMA ng\u2019ekijjukizo eri Keremu, ne Tobiya ne Keeni omwana wa Zeffaniya."
                },
                "15": {
                    "verse_nr": "15",
                    "verse": "Era n\u2019abo abali ewala balijja okuyamba okuzimba yeekaalu ya MUKAMA, era mulimanya nga MUKAMA ow\u2019Eggye yantuma gye muli. Bino tebirirema kubaawo singa munaagondera eddoboozi lya MUKAMA Katonda wammwe n\u2019obumalirivu.\u201d"
                }
            }
        },
        "7": {
            "chapter_nr": "7",
            "chapter": {
                "1": {
                    "verse_nr": "1",
                    "verse": "MUKAMA Avumirira Okusiiba okw\u2019Obulimba - Awo olwatuuka mu mwaka ogwokuna ogw\u2019obufuzi bwa kabaka Daliyo, ekigambo kya MUKAMA ne kijjira Zekkaliya, ku lunaku olwokuna olw\u2019omwezi ogw\u2019omwenda oguyitibwa Kisuleevu."
                },
                "2": {
                    "verse_nr": "2",
                    "verse": "Abayudaaya mu Beseri baali batumye Salezeeri omukungu wa kabaka ne Legemumereki n\u2019abantu baabwe mu Yerusaalemi okwogerako ne bakabona babegayiririre eri MUKAMA,"
                },
                "3": {
                    "verse_nr": "3",
                    "verse": "n\u2019okusaba bakabona b\u2019omu nnyumba ya MUKAMA ow\u2019Eggye ne bannabbi nti, \u201cNkaabe era nsiibe mu mwezi ogwokutaano nga bwe mbadde nkola okumala emyaka gino gyonna?\u201d"
                },
                "4": {
                    "verse_nr": "4",
                    "verse": "Awo ekigambo kya MUKAMA ow\u2019Eggye ne kinzijira nga kigamba nti,"
                },
                "5": {
                    "verse_nr": "5",
                    "verse": "\u201cGamba abantu bonna abali mu nsi, ne bakabona nti, \u2018Bwe mwasiiba ne mukungubaga mu mwezi ogwokutaano ne mu gw\u2019omusanvu mu myaka gino ensanvu, mwali musiibira nze?"
                },
                "6": {
                    "verse_nr": "6",
                    "verse": "Era bwe mulya ne munywa, muba temulya ku lwammwe era n\u2019okunywa ku lwammwe?"
                },
                "7": {
                    "verse_nr": "7",
                    "verse": "Bino si bye bigambo MUKAMA bye yalangirira mu bannabbi ab\u2019edda, Yerusaalemi bwe kyali kikyalimu abantu era nga kikyakulaakulana, nga n\u2019ebibuga byakyo bikyetoolodde, nga ne mu bukiikaddyo ne mu bitundu eby\u2019ensenyi mukyalimu abantu?\u2019\u2006\u201d"
                },
                "8": {
                    "verse_nr": "8",
                    "verse": "Ekigambo kya MUKAMA ne kijjira Zekkaliya nate nti,"
                },
                "9": {
                    "verse_nr": "9",
                    "verse": "\u201cBw\u2019ati bw\u2019ayogera MUKAMA ow\u2019Eggye nti, \u2018Musalenga emisango egy\u2019ensonga, mukwatirweganenga ekisa n\u2019okusaasiragananga buli muntu eri muganda we."
                },
                "10": {
                    "verse_nr": "10",
                    "verse": "Temutulugunyanga bannamwandu, n\u2019abatalina bakitaabwe, n\u2019abatambuze wadde abaavu, era tewateekwa kubaawo muntu n\u2019omu ku mmwe alowooza mu mutima gwe okukola obulabe ku muganda we!\u2019"
                },
                "11": {
                    "verse_nr": "11",
                    "verse": "\u201cNaye baagaana okuwuliriza ne bakakanyaza emitima gyabwe ne baziba n\u2019amatu gaabwe baleme okuwulira."
                },
                "12": {
                    "verse_nr": "12",
                    "verse": "Ne bakakanyaza emitima gyabwe ng\u2019ejjinja, ne batawuliriza mateeka wadde ebigambo MUKAMA ow\u2019Eggye bye yaweereza n\u2019Omwoyo we mu mukono gwa bannabbi ab\u2019edda. MUKAMA ow\u2019Eggye kyeyava abanyiigira ennyo."
                },
                "13": {
                    "verse_nr": "13",
                    "verse": "\u201c\u2006\u2018Bwe nabakoowoola ne batafaayo, nange ne \u014b\u014baana okufaayo nga bankowodde,\u2019 bw\u2019ayogera MUKAMA ow\u2019Eggye."
                },
                "14": {
                    "verse_nr": "14",
                    "verse": "Era nabasaasaanya n\u2019omuyaga ogukunta mu mawanga ge baali batamanyi. Ensi gye baaleka n\u2019ebeera matongo nga tewali agibeeramu, ensi ennungi esanyusa, kyeyava efuuka eddungu.\u201d"
                }
            }
        },
        "8": {
            "chapter_nr": "8",
            "chapter": {
                "1": {
                    "verse_nr": "1",
                    "verse": "MUKAMA Asuubiza Okuzzaawo Yerusaalemi - Ekigambo kya MUKAMA ow\u2019Eggye ne kinzijira nate nti:"
                },
                "2": {
                    "verse_nr": "2",
                    "verse": "Bw\u2019ati bw\u2019ayogera MUKAMA ow\u2019Eggye nti, \u201cNkwatirwa Sayuuni obuggya, obuggya obungi obw\u2019ekitalo.\u201d"
                },
                "3": {
                    "verse_nr": "3",
                    "verse": "Bw\u2019ati bw\u2019ayogera MUKAMA nti, \u201cNdikomawo mu Sayuuni, ndibeera wakati mu Yerusaalemi era Yerusaalemi kiriyitibwa ekibuga ekyesigwa, olusozi olwa MUKAMA ow\u2019Eggye, Olusozi Olutukuvu.\u201d"
                },
                "4": {
                    "verse_nr": "4",
                    "verse": "Bw\u2019ati bw\u2019ayogera MUKAMA ow\u2019Eggye nti, \u201cAbakadde abasajja n\u2019abakazi bajja kuddamu okutuula mu nguudo za Yerusaalemi, nga buli omu akutte omuggo, olw\u2019obukadde."
                },
                "5": {
                    "verse_nr": "5",
                    "verse": "N\u2019enguudo ez\u2019ekibuga zirijjula abalenzi n\u2019abawala nga bazannya.\u201d"
                },
                "6": {
                    "verse_nr": "6",
                    "verse": "Bw\u2019ati bw\u2019ayogera MUKAMA ow\u2019Eggye nti, \u201cKirirabika ng\u2019eky\u2019ekitalo mu maaso g\u2019abantu abo abaasigalawo mu nnaku ezo, naye nange gye ndi bwe kiriba?\u201d bw\u2019ayogera MUKAMA ow\u2019Eggye."
                },
                "7": {
                    "verse_nr": "7",
                    "verse": "Bw\u2019ati bw\u2019ayogera MUKAMA ow\u2019Eggye nti, \u201cLaba ndirokola abantu bange abali mu nsi ey\u2019Ebuvanjuba n\u2019abali mu nsi ey\u2019Ebugwanjuba:"
                },
                "8": {
                    "verse_nr": "8",
                    "verse": "Ndibakomyawo, babeere mu Yerusaalemi, nange nnaabeeranga Katonda waabwe mu bwesigwa ne mu butuukirivu.\u201d"
                },
                "9": {
                    "verse_nr": "9",
                    "verse": "Bw\u2019ati bw\u2019ayogera MUKAMA ow\u2019Eggye nti, \u201cEmikono gyammwe gibe n\u2019amaanyi, mmwe, mu nnaku zino ababadde bawulira ebigambo bino ebiva mu kamwa ka bannabbi abaaliwo mu nnaku okuva omusingi gw\u2019ennyumba ya MUKAMA ow\u2019Eggye lwe gwasimbibwa, yeekaalu ye eryoke ezimbibwe."
                },
                "10": {
                    "verse_nr": "10",
                    "verse": "Ekiseera ekyo nga tekinnatuuka, tewaali asobola kutoola nsimbi okupangisa omuntu wadde okupangisa ensolo. Era tewaali muntu ayinza kukola mirimu gye mu mirembe olw\u2019omulabe we, kubanga buli muntu nnali mufudde mulabe wa muliraanwa we."
                },
                "11": {
                    "verse_nr": "11",
                    "verse": "Naye kaakano abantu bano abaasigalawo sijja kubakola nga mu nnaku ezaayita,\u201d bw\u2019ayogera MUKAMA ow\u2019Eggye."
                },
                "12": {
                    "verse_nr": "12",
                    "verse": "\u201cKubanga ensigo erikula bulungi, n\u2019omuzabbibu gubale ekibala kyagwo, n\u2019ettaka lireetenga ekimera kyalyo, n\u2019eggulu lireetenga omusulo gwalyo. Nange abantu bange abaasigalawo ndibawa ebintu ebyo byonna nga gwe mugabo gwabwe."
                },
                "13": {
                    "verse_nr": "13",
                    "verse": "Nga bwe mwali ekikolimo mu baamawanga, ggwe ennyumba ya Yuda, naawe ennyumba ya Isirayiri, bwe ntyo bwe ndibalokola, era mulibeera omukisa eri abalala. Temutya, munywere emikono gyammwe gibe n\u2019amaanyi.\u201d"
                },
                "14": {
                    "verse_nr": "14",
                    "verse": "Kubanga bw\u2019ati bw\u2019ayogera MUKAMA ow\u2019Eggye nti, \u201cNga bwe nasalawo okubabonereza, bajjajjammwe bwe bansunguwaza,\u201d bw\u2019ayogera MUKAMA ow\u2019Eggye, \u201cera ne sibasaasira,"
                },
                "15": {
                    "verse_nr": "15",
                    "verse": "bwe ntyo nate bwe nsazeewo kaakano mu nnaku zino okukola obulungi Yerusaalemi n\u2019ennyumba ya Yuda. Temutya."
                },
                "16": {
                    "verse_nr": "16",
                    "verse": "Bino bye bintu bye munaakolanga: buli muntu ayogerenga bya mazima ne muntu munne, musalenga emisango mu bwenkanya mu mpya zammwe;"
                },
                "17": {
                    "verse_nr": "17",
                    "verse": "tosaliranga muliraanwa wo lukwe. So tolayiranga bya bulimba, kubanga ebyo byonna mbikyawa,\u201d bw\u2019ayogera MUKAMA."
                },
                "18": {
                    "verse_nr": "18",
                    "verse": "Ekigambo kya MUKAMA ow\u2019Eggye ne kinzijira nate nti:"
                },
                "19": {
                    "verse_nr": "19",
                    "verse": "Bw\u2019ati bw\u2019ayogera MUKAMA ow\u2019Eggye nti, \u201cOkusiiba omwezi ogwokuna, n\u2019ogwokutaano, n\u2019ogw\u2019omusanvu, n\u2019ogw\u2019ekkumi kunaabeeranga mbaga ey\u2019essanyu era n\u2019okwesiima mu nnyumba ya Yuda. Noolwekyo mwagalenga amazima n\u2019emirembe.\u201d"
                },
                "20": {
                    "verse_nr": "20",
                    "verse": "Bw\u2019ati bw\u2019ayogera MUKAMA ow\u2019Eggye nti, \u201cAmawanga mangi n\u2019abantu bangi abalijja okuva mu bibuga bingi era n\u2019okuva mu nsi nnyingi;"
                },
                "21": {
                    "verse_nr": "21",
                    "verse": "era ab\u2019ekibuga ekimu baliraga mu kibuga ekirala babagambe nti, \u2018Tugende mangu twegayiririre MUKAMA, tunoonye amaaso ga MUKAMA ow\u2019Eggye. Nze kennyini \u014b\u014benda.\u2019"
                },
                "22": {
                    "verse_nr": "22",
                    "verse": "Abantu bangi n\u2019amawanga mangi ag\u2019amaanyi galijja okunoonya MUKAMA ow\u2019Eggye mu Yerusaalemi n\u2019okwegayirira MUKAMA.\u201d"
                },
                "23": {
                    "verse_nr": "23",
                    "verse": "Bw\u2019ati bw\u2019ayogera MUKAMA ow\u2019Eggye nti, \u201cMu nnaku ezo abasajja kkumi okuva mu buli lulimi olwogerwa mu mawanga balyekwata ku kyambalo ky\u2019Omuyudaaya bagambe nti, \u2018Muleke tugende nammwe kubanga twawulira nga Katonda ali nammwe.\u2019\u2006\u201d"
                }
            }
        },
        "9": {
            "chapter_nr": "9",
            "chapter": {
                "1": {
                    "verse_nr": "1",
                    "verse": "Ekigambo kya Katonda kyolekedde ensi ya Kadulaki era kirituuka e Ddamasiko. Kubanga abantu bonna n\u2019ebika byonna ebya Isirayiri batunuulidde MUKAMA,"
                },
                "2": {
                    "verse_nr": "2",
                    "verse": "era ne Kamasi ekiriraanyeewo nakyo bwe kityo, ne Ttuulo ne Sidoni wadde nga birina amagezi mangi."
                },
                "3": {
                    "verse_nr": "3",
                    "verse": "Ttuulo kyezimbira ekigo ne kituuma ffeeza n\u2019eba ng\u2019enfuufu, ne zaabu n\u2019eba nnyingi ng\u2019ettaka ery\u2019omu kkubo."
                },
                "4": {
                    "verse_nr": "4",
                    "verse": "Laba, Mukama alikyambulako ebintu byakyo, alizikiriza amaanyi gaakyo ag\u2019oku nnyanja, era kiryokebwa omuliro."
                },
                "5": {
                    "verse_nr": "5",
                    "verse": "Asukulooni bino kiribiraba ne kitya; ne Gaza bwe kityo kiribeera mu kulumwa okw\u2019amaanyi. Era n\u2019essuubi lya Ekuloni liriggwaawo; Gaza aliggyibwako kabaka we, ne Asukulooni tekiribaamu bantu."
                },
                "6": {
                    "verse_nr": "6",
                    "verse": "Abagwira balitwala Asudodi, era n\u2019amalala g\u2019Abafirisuuti ndigamalawo."
                },
                "7": {
                    "verse_nr": "7",
                    "verse": "Era ndiggya omusaayi mu kamwa ke n\u2019emmere ey\u2019omuzizo okuva wakati mu mannyo ge. N\u2019abo bonna abalisigalawo mu kyo baliba bantu ba Katonda waffe, balifuuka bakulembeze mu Yuda, ne Ekuloni kiriba nga Abayebusi."
                },
                "8": {
                    "verse_nr": "8",
                    "verse": "Naye ndirwanirira ennyumba yange eri eggye eddumbaganyi, so tewaliba mulumbaganyi aliddayo kujooga bantu bange kubanga kaakano mbalabirira."
                },
                "9": {
                    "verse_nr": "9",
                    "verse": "Sanyuka nnyo ggwe omuwala wa Sayuuni: leekaana nnyo, ggwe omuwala wa Yerusaalemi; laba, kabaka wo ajja gy\u2019oli; mutuukirivu era muwanguzi; muwombeefu era yeebagadde endogoyi, endogoyi ento, omwana gw\u2019endogoyi."
                },
                "10": {
                    "verse_nr": "10",
                    "verse": "Efulayimu ndimuggyako amagaali, ne Yerusaalemi muggyeko embalaasi ennwanyi, n\u2019omutego gw\u2019obusaale gulimenyebwa era alireeta emirembe mu mawanga, n\u2019obufuzi bwe buliva ku nnyanja emu butuuke ku nnyanja endala era buve ku mugga Fulaati butuuke ku nkomerero z\u2019ensi."
                },
                "11": {
                    "verse_nr": "11",
                    "verse": "Naawe ggwe, olw\u2019omusaayi gw\u2019endagaano gye nakola naawe, ndisumulula abasibe bo okuva mu bunnya obutaliimu mazzi."
                },
                "12": {
                    "verse_nr": "12",
                    "verse": "Mudde mu nkambi yammwe mmwe abasibe abalina essuubi; nangirira leero nti ndibadizaawo emirundi ebiri."
                },
                "13": {
                    "verse_nr": "13",
                    "verse": "Yuda ndigiweta ng\u2019omutego ogw\u2019obusaale ngujjuze Efulayimu. Ndiyimusa batabani ba Sayuuni, balwane n\u2019abaana bo, ggwe Buyonaani, mbakozese ng\u2019ekitala eky\u2019omutabaazi."
                },
                "14": {
                    "verse_nr": "14",
                    "verse": "Era MUKAMA alirabika ng\u2019ali waggulu waabwe, akasaale ke kamyanse ng\u2019okumyansa kw\u2019eggulu. MUKAMA Katonda alifuuwa ekkondeere, n\u2019akumbira mu muyaga ogw\u2019omu bukiikaddyo."
                },
                "15": {
                    "verse_nr": "15",
                    "verse": "MUKAMA ow\u2019Eggye alibakuuma. Balirinnyirira ne bawangula envuumuulo, balinywa ne baleekaana ng\u2019abatamiivu. Balijjula ng\u2019ekibya ekikozesebwa okumansira ku nsonda z\u2019ekyoto."
                },
                "16": {
                    "verse_nr": "16",
                    "verse": "Ku lunaku olwo MUKAMA Katonda alirokola abantu be ng\u2019omusumba bw\u2019alokola ekisibo ky\u2019endiga ze. Balitangalijja mu nsi ye, ng\u2019amayinja ag\u2019omuwendo bwe gatemagana mu ngule."
                },
                "17": {
                    "verse_nr": "17",
                    "verse": "Nga baliba balungi era abatuukirivu! Emmere ey\u2019empeke erireetera abavubuka abalenzi obulamu obweyagaza, n\u2019abawala nabo beeyagale olwa wayini omuggya."
                }
            }
        },
        "10": {
            "chapter_nr": "10",
            "chapter": {
                "1": {
                    "verse_nr": "1",
                    "verse": "MUKAMA Alirabirira Yuda - Musabe MUKAMA enkuba mu biseera byayo; kubanga MUKAMA y\u2019akola ebire enkuba n\u2019etonnya, olwo buli muntu n\u2019afuna ebirime."
                },
                "2": {
                    "verse_nr": "2",
                    "verse": "Kubanga bakatonda abalala n\u2019abalaguzi balaba okwolesebwa okw\u2019obulimba; ne baloota ebirooto eby\u2019obulimba, ne bagumya abantu eby\u2019obulimba. Abantu kyebava bazu\u014b\u014bana ng\u2019endiga, nga banyigirizibwa olw\u2019obutaba na musumba."
                },
                "3": {
                    "verse_nr": "3",
                    "verse": "\u201cObusungu bwange bubuubuukidde ku basumba era nzija kubonereza abakulembeze ba Yuda, kubanga MUKAMA ow\u2019Eggye ajja kulabirira endiga ze, ennyumba ya Yuda, era alibafuula ng\u2019embalaasi ye emwenyumiririzaamu ennyo mu lutalo."
                },
                "4": {
                    "verse_nr": "4",
                    "verse": "Mu Yuda mulivaamu ejjinja ery\u2019oku nsonda, muveemu n\u2019enkondo enyweza weema, muveemu n\u2019omutego ogw\u2019akasaale era muveemu na buli mufuzi yenna."
                },
                "5": {
                    "verse_nr": "5",
                    "verse": "Bonna awamu balyoke babe ng\u2019abasajja abazira ennyo mu lutalo abatambulira mu bitoomi by\u2019omu nguudo mu biseera eby\u2019entalo. Kubanga MUKAMA ali nabo, balirwana ne bawangula eggye eryebagadde embalaasi."
                },
                "6": {
                    "verse_nr": "6",
                    "verse": "\u201cNdiwa ennyumba ya Yuda amaanyi era ndiwonya ennyumba ya Yusufu, ndibakomyawo kubanga mbakwatiddwa ekisa. Balibeera nga be sseegaanangako era ndibawulira kubanga nze MUKAMA Katonda waabwe."
                },
                "7": {
                    "verse_nr": "7",
                    "verse": "Olwo aba Efulayimu baliba ng\u2019abasajja ab\u2019amaanyi, emitima gyabwe ne gisanyuka nnyo ng\u2019abanywedde wayini. Abaana baabwe balikiraba ne basanyuka, omutima gwabwe gulisanyukira mu MUKAMA."
                },
                "8": {
                    "verse_nr": "8",
                    "verse": "Ddala ndibawonya ne mbaku\u014b\u014baanya. Ddala ndibanunula, baddeyo babeere bangi nga bwe baabanga."
                },
                "9": {
                    "verse_nr": "9",
                    "verse": "Newaakubadde nga nabasaasaanyiza mu mawanga, naye balisinzira eyo mu nsi ezeewala ne banzijukira. Bo n\u2019abaana baabwe baliba balamu era ne bakomawo gye ndi."
                },
                "10": {
                    "verse_nr": "10",
                    "verse": "Ndibakomyawo okuva mu Misiri, mbaku\u014b\u014baanye okuva mu Bwasuli. Ndibaleeta mu Gireyaadi ne Lebanooni ne bajjula ensi ezo ne watasigalawo kabanga ka kubeeramu."
                },
                "11": {
                    "verse_nr": "11",
                    "verse": "Baliyita mu nnyanja ey\u2019okubonaabona; ennyanja ewuluguma erikkakkanyizibwa, n\u2019obuziba bwa Kiyira bwonna bulikala. Amalala ga Bwasuli galibaggwaamu n\u2019omugo ogw\u2019obufuzi bwa Misiri gulimenyebwa."
                },
                "12": {
                    "verse_nr": "12",
                    "verse": "Ndibafuula ba maanyi mu MUKAMA era nabo balitambulira mu linnya lyange,\u201d bw\u2019ayogera MUKAMA."
                }
            }
        },
        "11": {
            "chapter_nr": "11",
            "chapter": {
                "1": {
                    "verse_nr": "1",
                    "verse": "Ggulawo enzigi zo ggwe Lebanooni, omuliro gwokye emivule gyo."
                },
                "2": {
                    "verse_nr": "2",
                    "verse": "Kaaba ggwe omuberosi, kubanga emivule gigudde! Emiti emirungi ennyo gyonoonese. Mukube ebiwoobe mmwe emyera gya Basani, kubanga ekibira ekikwafu kigudde."
                },
                "3": {
                    "verse_nr": "3",
                    "verse": "Wuliriza ebiwoobe by\u2019abasumba, amalundiro gaabwe amalungi gazikirizibbwa. Wuliriza okuwuluguma kw\u2019empologoma. Omuddo omulungi oguli ku Yoludaani guzikirizibbwa."
                },
                "4": {
                    "verse_nr": "4",
                    "verse": "Abasumba Ababiri - Bw\u2019ati bw\u2019ayogera MUKAMA Katonda wange nti, \u201cLunda endiga zigejje ezinaatwalibwa okuttibwa."
                },
                "5": {
                    "verse_nr": "5",
                    "verse": "Abo abazigula bazitta ne batabaako musango. N\u2019abo abazitunda ne bagamba nti, \u2018MUKAMA atenderezebwe ngaggawadde!\u2019 Abasumba baazo bennyini tebazikwatirwa kisa."
                },
                "6": {
                    "verse_nr": "6",
                    "verse": "Kubanga sikyaddayo kukwatirwa bantu ba nsi eno kisa,\u201d bw\u2019ayogera MUKAMA. \u201cNdiwaayo buli muntu okugwa mu mikono gya muliraanwa we, ne mu mikono gya kabaka we. Nabo balijooga ensi era sirigiwonya kuva mu mikono gwabwe.\u201d"
                },
                "7": {
                    "verse_nr": "7",
                    "verse": "Awo ne nunda ekisibo ekyateekebwateekebwa okuttibwa, okusingira ddala ezaali zijoogebwa. Ne ntwala emiggo gy\u2019abasumba ebiri, ogumu ne ngutuuma erinnya Kisa, omulala ne ngutuuma Kwegatta era ne ndiisa endiga."
                },
                "8": {
                    "verse_nr": "8",
                    "verse": "Mu mwezi gumu ne neegobako abasumba basatu, emmeeme yange ng\u2019ebakyaye era nabo nga bankyaye."
                },
                "9": {
                    "verse_nr": "9",
                    "verse": "Awo ne ndyoka \u014b\u014bamba nti, \u201cSiibeere musumba wammwe, ekinaafa leka kife, ekyokwonooneka kyonooneke, era leka ebyo ebisigaddewo birya\u014b\u014bane, buli kimu kirye kinnaakyo.\u201d"
                },
                "10": {
                    "verse_nr": "10",
                    "verse": "Ne ndyoka nkwata omuggo gwange Kisa ne ngumenya, ne mmenya endagaano gye nnali nkoze n\u2019abantu bonna."
                },
                "11": {
                    "verse_nr": "11",
                    "verse": "Endagaano n\u2019agikomya ku lunaku olwo era abasuubuzi b\u2019endiga abaali bandaba ne bamanya nti ekyo kyali kigambo kya Katonda."
                },
                "12": {
                    "verse_nr": "12",
                    "verse": "Ne ndyoka mbagamba nti, \u201cBwe kiba nga kisaanidde mu maaso gammwe mumpe empeera yange; naye obanga temusiimye mulekeeyo.\u201d Awo ne bambalira ensimbi eza ffeeza amakumi asatu."
                },
                "13": {
                    "verse_nr": "13",
                    "verse": "Awo MUKAMA n\u2019a\u014b\u014bamba nti, \u201cZisuulire omubumbi,\u201d omuwendo guno ogw\u2019ekitalo gwe bansasula! Kale ne ntwala ensimbi amakumi asatu eza ffeeza ne nzisuulira omubumbi mu nnyumba ya MUKAMA."
                },
                "14": {
                    "verse_nr": "14",
                    "verse": "Awo ne mmenya omuggo gwange ogwokubiri Kwegatta, okulaga nti obumu obwali wakati wa Yuda ne Isirayiri bwali bukomye."
                },
                "15": {
                    "verse_nr": "15",
                    "verse": "MUKAMA n\u2019alyoka a\u014b\u014bamba nti, \u201cTwala nate ebintu eby\u2019omusumba omusirusiru bye yandikozesezza."
                },
                "16": {
                    "verse_nr": "16",
                    "verse": "Kubanga laba, nze nyimusizza omusumba mu nsi atafaayo ku ndiga ezizikirira era atanoonya zisaasaanye, era atayunga zimenyese wadde okuliisa ennamu, naye alya ensolo ensava ng\u2019aziyuzaako ebinuulo."
                },
                "17": {
                    "verse_nr": "17",
                    "verse": "\u201c\u2006\u2018Zimusanze omusumba wange ataliiko ky\u2019agasa agayaalirira ekisibo! Ekitala kifumite omukono gwe ogwa ddyo, kiggyemu n\u2019eriiso lye erya ddyo! Omukono gwe gukalire ddala, n\u2019eriiso lye erya ddyo lizibire ddala!\u2019\u2006\u201d"
                }
            }
        },
        "12": {
            "chapter_nr": "12",
            "chapter": {
                "1": {
                    "verse_nr": "1",
                    "verse": "Okununulibwa kwa Yerusaalemi Okujja - Kino ky\u2019ekigambo kya Katonda ekikwata ku Isirayiri. Bw\u2019ati bw\u2019ayogera MUKAMA eyabamba eggulu era n\u2019assaawo emisingi gy\u2019ensi, era n\u2019akola n\u2019omwoyo gw\u2019omuntu ogumulimu."
                },
                "2": {
                    "verse_nr": "2",
                    "verse": "\u201cLaba \u014b\u014benda okufuula Yerusaalemi ekikompe ekitagaza amawanga gonna ageetoolodde enjuuyi zonna. Yuda awamu ne Yerusaalemi birizingizibwa."
                },
                "3": {
                    "verse_nr": "3",
                    "verse": "Awo ku lunaku olwo ndifuula Yerusaalemi ejjinja erizitowa eri amawanga gonna, ag\u2019ensi agaliku\u014b\u014baana okukizingiza. Abo bonna abaligezaako okuliggyawo, balyetusaako ebisago."
                },
                "4": {
                    "verse_nr": "4",
                    "verse": "Ku lunaku olwo, bw\u2019ayogera MUKAMA, ndikuba buli mbalaasi na buli muvuzi waayo ndimusuula eddalu. Ndikuuma ennyumba ya Yuda kyokka amaaso g\u2019embalaasi za bannaggwanga ndigaziba."
                },
                "5": {
                    "verse_nr": "5",
                    "verse": "Awo abakulembeze ba Yuda baligamba mu mitima gyabwe nti, \u2018Abantu b\u2019omu Yerusaalemi ba maanyi, kubanga MUKAMA Katonda ow\u2019Eggye ye Katonda waabwe.\u2019"
                },
                "6": {
                    "verse_nr": "6",
                    "verse": "\u201cKu lunaku olwo ndifuula abakulembeze ya Yuda ng\u2019ogusigiri ogwaka ogwetooloddwa enku, ng\u2019olumuli olw\u2019omuliro mu makkati g\u2019ebinywa. Balimalawo amawanga gonna ag\u2019oku njuyi zonna, olw\u2019oku kkono n\u2019olw\u2019oku ddyo; naye Yerusaalemi kirisigalawo, n\u2019abantu baakyo mu kifo kyakyo awatali kunyeenyezebwa."
                },
                "7": {
                    "verse_nr": "7",
                    "verse": "\u201cMUKAMA alisooka kununula weema za Yuda, ekitiibwa ky\u2019ennyumba ya Dawudi, n\u2019ekitiibwa ky\u2019abatuuze b\u2019omu Yerusaalemi kireme kusukka ku kya Yuda."
                },
                "8": {
                    "verse_nr": "8",
                    "verse": "Ku lunaku olwo MUKAMA aliteeka obukuumi ku batuuze b\u2019omu Yerusaalemi; abo abasembayo obunafu ku lunaku olwo babeere nga Dawudi, era ennyumba ya Dawudi ebeere ng\u2019ennyumba ya Katonda, nga malayika wa MUKAMA abakulembeddemu."
                },
                "9": {
                    "verse_nr": "9",
                    "verse": "Ku lunaku olwo ndizikiriza amawanga gonna agalumba Yerusaalemi."
                },
                "10": {
                    "verse_nr": "10",
                    "verse": "\u201cEra ndifuka ku nnyumba ya Dawudi era ku batuuze ba Yerusaalemi Omwoyo ow\u2019ekisa n\u2019okwegayirira. Balintunuulira nze gwe baafumita: era balimukungubagira ng\u2019omuntu bw\u2019akungubagira omwana we omu yekka, era balimulumirwa nnyo omwoyo ng\u2019omuntu bw\u2019alumirwa mutabani we omubereberye."
                },
                "11": {
                    "verse_nr": "11",
                    "verse": "Ku lunaku olwo okukuba ebiwoobe kuliyitirira mu Yerusaalemi okwenkana ng\u2019okwa Kadadulimmoni mu kiwonvu Megiddoni."
                },
                "12": {
                    "verse_nr": "12",
                    "verse": "Ensi erikungubaga, buli kika kyokka; ekika eky\u2019ennyumba ya Dawudi ne bakazi baabwe kyokka, n\u2019ekika ky\u2019ennyumba ya Nasani ne bakazi baabwe bokka;"
                },
                "13": {
                    "verse_nr": "13",
                    "verse": "Ekika eky\u2019ennyumba ya Leevi ne bakazi baabwe, n\u2019ekika kya Simeeyi ne bakazi baabwe;"
                },
                "14": {
                    "verse_nr": "14",
                    "verse": "n\u2019ebika byonna ebirala ebisigaddeyo ne bakazi baabwe."
                }
            }
        },
        "13": {
            "chapter_nr": "13",
            "chapter": {
                "1": {
                    "verse_nr": "1",
                    "verse": "\u201cKu lunaku olwo ensulo z\u2019amazzi ziriggulirwa ennyumba ya Dawudi n\u2019abatuuze b\u2019omu Yerusaalemi okubatukuza okuva mu kibi n\u2019obutali bulongoofu."
                },
                "2": {
                    "verse_nr": "2",
                    "verse": "\u201cKu lunaku olwo, ndiggya amannya ga bakatonda abalala okuva mu nsi, galeme kuddayo kujjukirwa, era nzigye bannabbi n\u2019omwoyo ogutali mulongoofu mu nsi,\u201d bw\u2019ayogera MUKAMA ow\u2019Eggye."
                },
                "3": {
                    "verse_nr": "3",
                    "verse": "Era singa omuntu yenna awa obunnabbi, kitaawe ne nnyina abamuzaala bennyini balimugamba nti, \u201cOteekwa kufa kubanga oyogedde eby\u2019obulimba mu linnya lya MUKAMA.\u201d Bw\u2019aliwa obunnabbi, bakadde be bennyini bamufumitanga."
                },
                "4": {
                    "verse_nr": "4",
                    "verse": "\u201cKu lunaku olwo buli nnabbi alikwatibwa ensonyi olw\u2019okwolesebwa kwe okw\u2019obulimba; era tebalyambala kyambalo kyabwe eky\u2019ebyoya okulimba abantu."
                },
                "5": {
                    "verse_nr": "5",
                    "verse": "Aligamba nti, \u2018Siri nnabbi nze, ndi mulimi bulimi; era mu nnimiro mwe nkoledde emirimu gyange obulamu bwange bwonna.\u2019"
                },
                "6": {
                    "verse_nr": "6",
                    "verse": "Era singa omuntu bamubuuza nti, \u2018Ate bino ebiwundu ebiri ku mubiri gwo bya ki?\u2019 Aliddamu nti, \u2018Ebiwundu n\u2019abifunira mu nnyumba ya mikwano gyange.\u2019\u2006\u201d"
                },
                "7": {
                    "verse_nr": "7",
                    "verse": "Isirayiri Ebonerezebwa - \u201cZuukuka, ggwe ekitala olwanyise omusumba wange, olwane n\u2019omusajja annyimirira ku lusegere,\u201d bw\u2019ayogera MUKAMA ow\u2019Eggye. \u201cKuba omusumba endiga zisaasaane nange ndiyimusa omukono gwange ku baana abato."
                },
                "8": {
                    "verse_nr": "8",
                    "verse": "Mu nsi yonna,\u201d bw\u2019ayogera MUKAMA, \u201cbibiri bya kusatu bye birikubwa bisaanewo, naye kimu kya kusatu kye kirisigalamu."
                },
                "9": {
                    "verse_nr": "9",
                    "verse": "Ekitundu kino eky\u2019ekimu ekyokusatu ndikireeta mu muliro, ne mbalongoosa ng\u2019effeeza bw\u2019erongoosebwa mbagezese nga zaabu bw\u2019egezesebwa. Balikoowoola erinnya lyange nange ndibaanukula. Ndigamba nti, \u2018Bantu bange,\u2019 era nabo baliddamu nti, \u2018MUKAMA ye Katonda waffe.\u2019\u2006\u201d"
                }
            }
        },
        "14": {
            "chapter_nr": "14",
            "chapter": {
                "1": {
                    "verse_nr": "1",
                    "verse": "Yerusaalemi enunulibwa MUKAMA - Olunaku lwa MUKAMA lujja, lwe muligabana bye mwanyaga."
                },
                "2": {
                    "verse_nr": "2",
                    "verse": "Ndiku\u014b\u014baanyiza amawanga gonna mu Yerusaalemi mu lutalo okukirwanyisa; ekibuga kiritwalibwa, enju zinyagibwe n\u2019abakazi bakwatibwe. Kimu kyakubiri eky\u2019ekibuga kiritwalibwa mu buwa\u014b\u014banguse; naye abalala abalisigalawo tebaliggibwa mu kibuga."
                },
                "3": {
                    "verse_nr": "3",
                    "verse": "Awo MUKAMA alivaayo n\u2019alwanyisa amawanga gali nga bwe yalwana ku lunaku olw\u2019olutalo."
                },
                "4": {
                    "verse_nr": "4",
                    "verse": "Ku lunaku olwo ebigere bye biriyimirira ku lusozi olwa Zeyituuni olwolekedde obuvanjuba bwa Yerusaalemi, era olusozi lwa Zeyituuni lulyabuluzibwamu ebitundu bibiri okuva Ebuvanjuba okudda Ebugwanjuba era lujjemu oguwonvu oguwanvu ennyo. Ekitundu ekimu eky\u2019olusozi kidde mu Bukiikakkono ekirala mu Bukiikaddyo."
                },
                "5": {
                    "verse_nr": "5",
                    "verse": "Nammwe muliddukira mu kkubo ery\u2019omu kiwonvu eky\u2019olusozi lwange kubanga ekiwonvu kirisitulirwa waggulu era muddukanga nga bwe mwadduka musisi eyayita mu mirembe gya Uzziya, kabaka wa Yuda. Awo MUKAMA Katonda wange alijja n\u2019abatukuvu be bonna."
                },
                "6": {
                    "verse_nr": "6",
                    "verse": "Ku lunaku olwo teriba kitangaala, newaakubadde obunnyogovu wadde obutiti."
                },
                "7": {
                    "verse_nr": "7",
                    "verse": "Naye luliba lunaku lwa njawulo, awataliba misana wadde kiro: olunaku olumanyiddwa MUKAMA. Obudde bwe buliwungeera walibaawo ekitangaala."
                },
                "8": {
                    "verse_nr": "8",
                    "verse": "Ku lunaku olwo amazzi amalamu galikulukuta okuva mu Yerusaalemi; agamu gagende mu nnyanja ey\u2019Ebuvanjuba n\u2019amalala mu nnyanja ey\u2019Ebugwanjuba; mu kyeya ne mu ttoggo."
                },
                "9": {
                    "verse_nr": "9",
                    "verse": "Yuda Kabaka w\u2019Ensi ow\u2019Oku Ntikko - MUKAMA alibeera kabaka ow\u2019ensi zonna: ku lunaku olwo MUKAMA alibeera omu yekka n\u2019erinnya lye liribeera erinnya lyokka."
                },
                "10": {
                    "verse_nr": "10",
                    "verse": "Ensi yonna okuva e Geba okutuuka e Limmoni ku luuyi olw\u2019obukiikaddyo obwa Yerusaalemi; erifuuka nga Alaba naye Yerusaalemi kiriyimusibwa ne kisigala mu kifo kyakyo okuva ku mulongooti gwe Kananeri okutuuka ku masogolero ga kabaka."
                },
                "11": {
                    "verse_nr": "11",
                    "verse": "Abantu balikibeeramu, tekigenda kuddayo kuzikirizibwa. Yerusaalemi kiriba kinywevu."
                },
                "12": {
                    "verse_nr": "12",
                    "verse": "Ono ye kawumpuli MUKAMA gw\u2019alikubisa amawanga gonna agaalwanyisa Yerusaalemi. Emibiri gyabwe girivunda nga bakyali balamu. Amaaso gabavundire mu biwanga, n\u2019ennimi zibavundire mu kamwa."
                },
                "13": {
                    "verse_nr": "13",
                    "verse": "Ku lunaku olwo MUKAMA alireetera abantu ekyekango eky\u2019amaanyi. Buli muntu alikwata omukono gwa munne nga balwanagana."
                },
                "14": {
                    "verse_nr": "14",
                    "verse": "Ne Yuda alirwanira mu Yerusaalemi era obugagga bw\u2019ensi zonna eziriraanyeewo buku\u014b\u014baanyizibwe, zaabu n\u2019effeeza n\u2019ebyambalo bingi nnyo nga nabyo biku\u014b\u014baanyizibbwa."
                },
                "15": {
                    "verse_nr": "15",
                    "verse": "Era kawumpuli ng\u2019oli aligwa ku mbalaasi, ne ku nnyumbu, ne ku \u014b\u014bamira, n\u2019endogoyi, ne ku nsolo zonna eziriba mu bisulo ebyo."
                },
                "16": {
                    "verse_nr": "16",
                    "verse": "Abo abalisigalawo ku mawanga agaalumba Yerusaalemi banaayambukanga buli mwaka okusinza MUKAMA kabaka ow\u2019Eggye era n\u2019okukwatanga embaga ey\u2019ensiisira."
                },
                "17": {
                    "verse_nr": "17",
                    "verse": "Omuntu yenna mu nsi bw\u2019ataagendenga Yerusaalemi kusinza MUKAMA Kabaka ow\u2019Eggye, taafunenga nkuba."
                },
                "18": {
                    "verse_nr": "18",
                    "verse": "Abamisiri bwe bataagendenga kwetabamu, tebaafunenga nkuba. MUKAMA anaabareeteranga kawumpuli, gwakubisa amawanga agatagenda kukwata mbaga ey\u2019ensiisira."
                },
                "19": {
                    "verse_nr": "19",
                    "verse": "Ekyo kye kinaabanga ekibonerezo kya Misiri n\u2019amawanga gonna agataayambukenga kukwata mbaga ya nsiisira."
                },
                "20": {
                    "verse_nr": "20",
                    "verse": "Ku lunaku olwo ekigambo kino, \u201ckitukuvu eri MUKAMA Katonda,\u201d kinaawandikibwa ku bide by\u2019embalaasi era n\u2019entamu ezifuumbirwamu mu nnyumba ya MUKAMA zinaabeeranga ng\u2019ebibya ebitukuvu mu maaso g\u2019ekyoto."
                },
                "21": {
                    "verse_nr": "21",
                    "verse": "Weewaawo, buli nsuwa mu Yerusaalemi ne mu Yuda eneebanga ntukuvu mu maaso ga MUKAMA ow\u2019Eggye; n\u2019abo bonna abanajjanga okuwaayo ssaddaaka banaafumbiranga mu zimu ku ntamu ezo. Era ku lunaku olwo, waliba tewakyali Mukanani mu nnyumba ya MUKAMA ow\u2019Eggye."
                }
            }
        }
    }
}