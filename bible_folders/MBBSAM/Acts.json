{
    "version": "MBBSAM",
    "book_name": "Acts",
    "book_nr": "44",
    "book": {
        "1": {
            "chapter_nr": "1",
            "chapter": {
                "1": {
                    "verse_nr": "1",
                    "verse": "Minahal ko nga Teofilo:\nDidto han syahan nga ginsurat ko nga basahan, ginsaysay ko an ngatanan nga ginbuhat ngan gintutdo ni Jesus tikang han pagtikang niya han iya buruhaton"
                },
                "2": {
                    "verse_nr": "2",
                    "verse": "tubtob han adlaw han pagbayawa ha iya ngadto ha langit. Han waray pa hiya babayawa, gintugon niya pinaagi han gahom han Espiritu Santo an mga tawo nga iya ginpili hin ka mga apostoles."
                },
                "3": {
                    "verse_nr": "3",
                    "verse": "Sulod hin 40 ka adlaw tikang hiya mamatay, nakadamo hiya pagpakita ha ira, ha mga paagi nga nagpamatuod hin waray ruhaduha, nga buhi pa hiya. Pinmakita hiya ha ira ngan nakigkayakan ha ira mahitungod han Ginhadian han Dyos."
                },
                "4": {
                    "verse_nr": "4",
                    "verse": "Ngan han katirok na nira, gintugon niya hira, \u201cAyaw kamo anay pagbaya ha Jerusalem, kundi hulata niyo an hatag nga ginsaad han akon Amay ngan akon iginsumat ha iyo."
                },
                "5": {
                    "verse_nr": "5",
                    "verse": "Nagbunyag hi Juan hin tubig, kundi pira na la ka adlaw pagbubunyagan kamo han Espiritu Santo.\u201d"
                },
                "6": {
                    "verse_nr": "6",
                    "verse": "Han pagkatitirok han mga apostoles upod hi Jesus, ginpakianhan hiya nira, \u201cGinoo, ibabalik mo na ba yana nga panahon an ginhadian han Israel?\u201d"
                },
                "7": {
                    "verse_nr": "7",
                    "verse": "Binmaton hi Jesus ha ira, \u201cDaan na ginbuot han akon Amay an mga panahon ngan mga adlaw, ngan waray niyo katungod hin paghibaro kon san-o ini nahinanabo."
                },
                "8": {
                    "verse_nr": "8",
                    "verse": "Kundi kon kumunsad na ha iyo an Espiritu Santo, mapupuno kamo hin gahom ngan magigin mga saksi ko kamo ha Jerusalem, ha bug-os nga Judea ug Samaria, ngan ha bug-os nga kalibutan.\u201d"
                },
                "9": {
                    "verse_nr": "9",
                    "verse": "Kahuman niya pagyakan hini, ginbayaw hiya ngadto ha langit samtang nagkikinita hira ha iya, ngan nasalipdan hiya hin dampog."
                },
                "10": {
                    "verse_nr": "10",
                    "verse": "Han nagtitinutok hira ngadto ha langit, samtang nagtitipaigbaw hiya, tigda la nga tinmindog tupad ha ira in duha ka tawo nga magbusag an mga panapton."
                },
                "11": {
                    "verse_nr": "11",
                    "verse": "Nagsiring ini hira, \u201cMga taga-Galilea, kay ano nga nagtitinutok kamo ngan nagkikinita ngadto ha langit? Ini nga Jesus nga ginbayaw ngadto ha langit tikang ha iyo mabalik ha amo ngahaw nga paagi nga iyo hinkit-an han iya pagsaka ngadto ha langit.\u201d"
                },
                "12": {
                    "verse_nr": "12",
                    "verse": "Niyan binmalik an mga apostoles ngadto ha Jerusalem tikang ha Bukid han mga Olibo, nga may usa ka kilometro an kahirayo tikang ha syudad."
                },
                "13": {
                    "verse_nr": "13",
                    "verse": "Sinmulod hira ha Jerusalem ngan sinmaka han kwarto nga inuokyan nira Pedro, Juan, Santiago, Andres, Felipe, Tomas, Bartolome, Mateo, Santiago nga anak ni Alfeo, Simon nga bayani, ug Judas nga anak ni Santiago."
                },
                "14": {
                    "verse_nr": "14",
                    "verse": "Agsob hira magkatitirok hin pag-ampo kaupod an kababayen-an, pati hi Maria nga iroy ni Jesus, ngan an iya kabugtoan nga kalalaken-an."
                },
                "15": {
                    "verse_nr": "15",
                    "verse": "Paglabay hin pira ka adlaw, nagkaurosa an mga magtinuohon nga may mga syento baynte ngatanan. Tinmindog hi Pedro ngan nagyakan"
                },
                "16": {
                    "verse_nr": "16",
                    "verse": "\u201cMga kabugtoan ko, kinahanglan matuman an Kasuratan diin an Espiritu Santo nga nagyakan pinaagi kan David, nagtagna mahitungod kan Judas nga amo an naggiya han mga nagdakop kan Jesus."
                },
                "17": {
                    "verse_nr": "17",
                    "verse": "Kaapi ini hi Judas han amon hugpo, kay ginpili hiya nga kabahin han amon buruhaton.\u201d\n("
                },
                "18": {
                    "verse_nr": "18",
                    "verse": "Nakapalit hi Judas pinaagi han kwarta nga kinarawat niya tungod han maraot niya nga buhat, hin uma diin nahulog hiya nga tuwad ngan namatay; naburit an iya tiyan ngan nahigawas an iya mga tinae."
                },
                "19": {
                    "verse_nr": "19",
                    "verse": "Nakabati hiunong hini an ngatanan nga mga umurukoy ha Jerusalem, sanglit ginngaranan nira adto nga uma ha ira kalugaringon nga pinulongan, Akeldama nga an kahulogan, \u201cUma hin Dugo.\u201d)"
                },
                "20": {
                    "verse_nr": "20",
                    "verse": "\u201cKay iginsurat ha basahan han mga Salmo,\n\u2018Magin binayaan unta an iya urokyan,\nwaray unta mag-ukoy dida hini.\u2019\nNgan iginsurat liwat,\n\u2018May-ada unta lumiwan han iya katungdanan.\u2019"
                },
                "21": {
                    "verse_nr": "21",
                    "verse": "\u201cSanglit kinahanglan tumampo ha amon in usa ka tawo nga saksi han pagkabanhaw han Ginoo nga Jesus. Kinahanglan usa hiya han amon hugpo sulod han bug-os nga panahon nga kaupod pa namon an Ginoo nga Jesus, tikang han pagbunyagi ha iya ni Juan ngada han pagbayawa ha iya ngadto ha langit.\u201d"
                },
                "22": {
                    "verse_nr": "22",
                    "verse": "\u201cSanglit kinahanglan tumampo ha amon in usa ka tawo nga saksi han pagkabanhaw han Ginoo nga Jesus. Kinahanglan usa hiya han amon hugpo sulod han bug-os nga panahon nga kaupod pa namon an Ginoo nga Jesus, tikang han pagbunyagi ha iya ni Juan ngada han pagbayawa ha iya ngadto ha langit.\u201d"
                },
                "23": {
                    "verse_nr": "23",
                    "verse": "Sanglit igintuboy nira in duha nga lalake: hi Jose nga an ngaran Barsabas (gintawag liwat nga Justo), ngan hi Matias."
                },
                "24": {
                    "verse_nr": "24",
                    "verse": "Niyan nag-ampo hira, \u201cGinoo, sayod ka han mga kasingkasing han mga tawo. Sanglit ipakita ha amon, Ginoo, kon hin-o hini nga duha an imo ginpili"
                },
                "25": {
                    "verse_nr": "25",
                    "verse": "nga masaliwan kan Judas hin pagka-apostol nga binayaan niya han pagkadto niya han dapit nga angay ha iya.\u201d"
                },
                "26": {
                    "verse_nr": "26",
                    "verse": "Katapos ginripa nira an duha nga mga ngaran, ngan hi Matias amo an napili. Igindugang hiya han hugpo han onse nga mga apostoles."
                }
            }
        },
        "2": {
            "chapter_nr": "2",
            "chapter": {
                "1": {
                    "verse_nr": "1",
                    "verse": "Han pag-abot na han adlaw han Pentecostes, nagkatitirok an ngatanan nga mga magtinuohon ha usa nga dapit."
                },
                "2": {
                    "verse_nr": "2",
                    "verse": "Tigda la nga nagdaguhob tikang ha langit in sugad hin makusog nga alipuros ngan nakapuno ini han bug-os nga balay diin hira nagkakalingkod."
                },
                "3": {
                    "verse_nr": "3",
                    "verse": "Ngan nakakita hira hin sugad hin mga dila nga kalayo nga hinmugdon ha kada usa ha ira."
                },
                "4": {
                    "verse_nr": "4",
                    "verse": "Napuno hira ngatanan han Espiritu Santo, ngan nagtikang hira pagyakan hin iba nga mga yinaknan, sumala han iginpayakan ha ira han Espiritu."
                },
                "5": {
                    "verse_nr": "5",
                    "verse": "Nag-uokoy didto ha Jerusalem in mga Judiyo nga mag-inampoon, mga tawo nga tikang ha magkalainlain nga mga nasod han kalibutan."
                },
                "6": {
                    "verse_nr": "6",
                    "verse": "Han pakabati nira hini nga aringasa, nagtitirok in kadam-an nga mga tawo. Nahipausa hira ngatanan, kay nakabati an tagsa ha ira nga nagyayakan an mga magtinuohon han tagsatagsa nga yinaknan han mga namamati."
                },
                "7": {
                    "verse_nr": "7",
                    "verse": "Nagsiring hira ha dako nga paghipausa, \u201cDiri ba mga taga-Galilea ini ngatanan nga nagyayakan?"
                },
                "8": {
                    "verse_nr": "8",
                    "verse": "Naunan-o man nga nakabati kita ngatanan ha ira nga nagyayakan han aton tagsa nga kalugaringon nga yinaknan?"
                },
                "9": {
                    "verse_nr": "9",
                    "verse": "Dinhe ha aton may mga taga-Partia, taga-Media, taga-Elam, mga umurukoy ha Mesopotamia, ha Judea, ha Capadocia, ha Ponto, ngan ha Asia"
                },
                "10": {
                    "verse_nr": "10",
                    "verse": "ha Frigia, ha Pamfilya, ha Ehipto, ngan ha mga dapit han Libya hirani ha Cirene; mga taga-Roma an iba ha aton"
                },
                "11": {
                    "verse_nr": "11",
                    "verse": "mga Judiyo ngan mga Hentil nga nakabig ha tuluohan han mga Judiyo; mga taga-Creta ngan mga taga-Arabia an pipira ha aton\u2014kundi nakabati kita ngatanan ha ira nga nagyayakan han aton kalugaringon nga mga yinaknan mahitungod han orosahon nga mga butang nga ginbuhat han Dyos!\u201d"
                },
                "12": {
                    "verse_nr": "12",
                    "verse": "Ha ira paghipausa ngan kagupong, naggiparopakiana hira, \u201cAno ba an karuyag sidngon hini?\u201d"
                },
                "13": {
                    "verse_nr": "13",
                    "verse": "Kundi an mga magtinuohon gin-intrimisan han iba ha ira ngan nagsiring, \u201cMga hubog ini nga mga tawo!\u201d"
                },
                "14": {
                    "verse_nr": "14",
                    "verse": "Niyan tinmindog hi Pedro upod an onse nga mga apostoles ngan nagyakan ha ira ha dako nga tingog, \u201cMga igkasi ko Judiyo, ngan kamo ngatanan nga nag-uokoy ha Jerusalem, pamatii ako niyo ngan tugoti ako hin pagsumat ha iyo kon ano an karuyag sidngon hini."
                },
                "15": {
                    "verse_nr": "15",
                    "verse": "Diri hubog ini nga mga tawo sugad han iyo paghunahuna, kay alas nuybe pa la ha aga yana."
                },
                "16": {
                    "verse_nr": "16",
                    "verse": "Kundi amo ini an iginsiring han manaragna nga hi Joel"
                },
                "17": {
                    "verse_nr": "17",
                    "verse": "\u2018Amo ini an akon pagbubuhaton\nha kataposan nga mga adlaw, nasiring an Dyos:\nIbububo ko an akon Espiritu ha ngatanan nga mga tawo.\nMananagna an iyo mga anak nga kalalaken-an\nngan mga anak nga kababayen-an;\nmakakakita hin mga panan-awon an iyo batan-on nga kalalaken-an,\nngan mag-iinop an iyo lagas nga kalalaken-an."
                },
                "18": {
                    "verse_nr": "18",
                    "verse": "Tinuod, bisan ha akon mga oripon\nnga kalalaken-an ngan kababayen-an\nibububo ko an akon Espiritu hadto nga mga adlaw ngan ipapasangyaw nira an akon mensahe."
                },
                "19": {
                    "verse_nr": "19",
                    "verse": "Magbubuhat ako hin mga milagro ha langit,\nngan mga urosahon dinhe ha tuna.\nMakakamay-ada dugo, kalayo, ngan madakmol nga aso"
                },
                "20": {
                    "verse_nr": "20",
                    "verse": "magsisirom an adlaw,\nngan magpupula an bulan sugad hin dugo,\nnga diri pa maabot an makaaramdok\nngan mahimayaon nga Adlaw han Ginoo."
                },
                "21": {
                    "verse_nr": "21",
                    "verse": "Ngan onina matatalwas\nan bisan hin-o nga magsangpit han Ginoo hin pakibulig.\u2019"
                },
                "22": {
                    "verse_nr": "22",
                    "verse": "\u201cMga igkasi ko taga-Israel, pamatii niyo ini nga mga pulong! Usa nga tawo hi Jesus nga taga-Nazaret, kanay dyosnon nga gahom iginpadayag ha iyo pinaagi han ngatanan nga mga milagro ngan mga urosahon nga ginbuhat han Dyos pinaagi ha iya. Maaram kamo ngahaw hini, kay nahinabo ini dinhe ha iyo."
                },
                "23": {
                    "verse_nr": "23",
                    "verse": "Ginbuot han Dyos ha iya kalugaringon nga paglarang nga igtubyan hi Jesus ngada ha iyo; ngan ginpatay hiya niyo pinaagi hin pagtugoti niyo han mga makasasala nga igraysang hiya ha kros."
                },
                "24": {
                    "verse_nr": "24",
                    "verse": "Kundi ginbanhaw hiya han Dyos ngan iginawas hiya tikang han gahom han kamatayon, kay diri gud mahihimo nga magarongan hiya han kamatayon."
                },
                "25": {
                    "verse_nr": "25",
                    "verse": "Kay nagsiring hi David mahitungod ha iya:\n\u2018Dayuday hinkit-an ko an Ginoo\nha akon atubangan;\nharaniay hiya ha akon ngan diri ako pagsasamokon."
                },
                "26": {
                    "verse_nr": "26",
                    "verse": "Sanglit malipayon gud ako,\nngan tugob hin pagrayhak an akon mga pulong;\nngan ako, bisan kon may pagkamatay,\nmakakapahuway nga puno hin paglaom"
                },
                "27": {
                    "verse_nr": "27",
                    "verse": "kay diri mo ako babayaan didto han tuna han mga patay;\ndiri ka matugot nga madunot ha lubnganan an imo matinumanon nga surugoon."
                },
                "28": {
                    "verse_nr": "28",
                    "verse": "Iginpakita mo ha akon an mga agianan tipakadto ha kinabuhi;\nngan magpupuno ha akon hin kalipay an imo pakig-usa ha akon.\u2019"
                },
                "29": {
                    "verse_nr": "29",
                    "verse": "\u201cKabugtoan: kinahanglan magyakan ako ha iyo hin dayag mahitungod han aton bantogan nga ginikanan, hi Hadi David. Namatay hiya ngan iginlubong, ngan hahani pa ha aton an iya lubnganan ngada yana nga adlaw."
                },
                "30": {
                    "verse_nr": "30",
                    "verse": "Manaragna hiya ngan maaram hiya han iginsaad han Dyos ha iya: nagsumpa an Dyos nga hihimoon niya nga hadi in usa han mga tulin ni David, sugad nga hadi hi David."
                },
                "31": {
                    "verse_nr": "31",
                    "verse": "Hinbaroan nga daan ni David an pagbubuhaton han Dyos, sanglit naghimangraw hiya mahitungod han pagkabanhaw han Mesiyas ha iya pagsiring:\n\u2018Waray hiya pagpabay-i didto ha tuna han mga patay,\nwaray madunot an iya lawas didto ha lubnganan.\u2019"
                },
                "32": {
                    "verse_nr": "32",
                    "verse": "Ginbanhaw han Dyos ini ngahaw nga Jesus, ngan mga saksi kami hini ngatanan."
                },
                "33": {
                    "verse_nr": "33",
                    "verse": "Igin-undong hiya ngadto ha tuo han Dyos ngan kinmarawat han Espiritu Santo tikang ha iya sumala han iginsaad niya; ngan ini nga iyo hinkikit-an ngan hinbabatian yana, amo ini an iya hatag nga ginbubo niya ha amon."
                },
                "34": {
                    "verse_nr": "34",
                    "verse": "Kay diri hi David amo an sinmaka ha langit, lugod nagsiring hiya,\n\u2018Nagsiring an Ginoo ngadto han akon Ginoo:\nLingkod didi ha akon tuo"
                },
                "35": {
                    "verse_nr": "35",
                    "verse": "tubtob nga himoon ko an imo mga kaaway\nnga taramakan han imo mga tiil.\u2019"
                },
                "36": {
                    "verse_nr": "36",
                    "verse": "\u201cSanglit kinahanglan hibaroan gud han ngatanan nga mga tawo han Israel nga ini nga Jesus nga iginraysang niyo ha kros amo an ginhimo han Dyos nga Ginoo ngan Mesiyas!\u201d"
                },
                "37": {
                    "verse_nr": "37",
                    "verse": "Han pakabati hini han mga tawo, nabaraka hira hin duro ngan nagsiring hira kanda Pedro ngan han iba nga mga apostoles, \u201cKabugtoan, ano man an sadang namon pagbuhaton?\u201d"
                },
                "38": {
                    "verse_nr": "38",
                    "verse": "Niyan nagbaton hi Pedro ha ira, \u201cPagbasoli ngan bayai an iyo mga sala, ngan magpabunyag an tagsatagsa ha iyo ha ngaran ni Jesu-Cristo, basi pasayloon an iyo mga sala, ngan kakarawaton niyo an Espiritu Santo nga hatag han Dyos."
                },
                "39": {
                    "verse_nr": "39",
                    "verse": "Kay an saad han Dyos ginhimo para ha iyo ngan han iyo mga anak, ngan para han ngatanan nga aadto ha kahigrayoan\u2014ngatanan nga gintawag han Ginoo nga aton Dyos.\u201d"
                },
                "40": {
                    "verse_nr": "40",
                    "verse": "Naghangyo hi Pedro ha ira ngan gin-aghat hira pinaagi hin damo pa nga mga pulong nga nasiring, \u201cTalwasa niyo an iyo kalugaringon tikang han sirot nga maabot ngada hini nga magraot nga mga tawo!\u201d"
                },
                "41": {
                    "verse_nr": "41",
                    "verse": "Damo ha ira in tinmoo han iya mensahe ngan ginbunyagan hira. Mga 3,000 nga mga tawo an nahidugang han hugpo hito nga adlaw."
                },
                "42": {
                    "verse_nr": "42",
                    "verse": "Ngan gingamit nira an ira panahon hin pag-aram han mga gintutdo han mga apostoles, dida hin minagburugto nga pakig-urosa ug dida hin pakig-angbitay ha sasaro ngan ha mga pag-ampo."
                },
                "43": {
                    "verse_nr": "43",
                    "verse": "Ginbuhat in damo nga mga milagro ngan mga urosahon pinaagi han mga apostoles ngan nakapatingala ini han ngatanan."
                },
                "44": {
                    "verse_nr": "44",
                    "verse": "Nagpadayon an ngatanan nga mga magtinuohon dida hin suok nga minagburugto nga pagkaurosa, ngan nag-inangbitay hira han ira mga butang."
                },
                "45": {
                    "verse_nr": "45",
                    "verse": "Iginbabaligya nira an ira mga hiagi ngan mga katigayonan ngan ginbabahin-bahin nira ngatanan an kwarta nga palit hini, sumala han pagkinahanglan han kada usa."
                },
                "46": {
                    "verse_nr": "46",
                    "verse": "Nagpadayon hira hin pagkaurosa kada adlaw didto ha Templo, ngan didto han ira mga balay nagsasasaro hira hin pangaon ha malipayon ngan mapainubsanon nga mga kasingkasing."
                },
                "47": {
                    "verse_nr": "47",
                    "verse": "Nagdadayaw hira han Dyos ngan nahiaagom hira han maupay nga kaburut-on han ngatanan nga mga tawo. Ngan ha kada adlaw gindudugangan han Ginoo an ira hugpo hadton mga tawo nga nagkakatatalwas."
                }
            }
        },
        "3": {
            "chapter_nr": "3",
            "chapter": {
                "1": {
                    "verse_nr": "1",
                    "verse": "Usa ka adlaw kinmadto ha Templo hira Pedro ug Juan alas tres ha kulop, an takna han pag-ampo."
                },
                "2": {
                    "verse_nr": "2",
                    "verse": "May didto usa ka tawo nga lulid tikang han iya katawo nga nakada han ginngangaranan nga \u201cMatahom nga Aragian.\u201d Gindadara hiya kada adlaw ngada hini nga aragian basi makilimos han mga tawo nga napakadto ha Templo."
                },
                "3": {
                    "verse_nr": "3",
                    "verse": "Han pakakita niya kanda Pedro ug Juan nga nasulod, nakilimos hiya ha ira."
                },
                "4": {
                    "verse_nr": "4",
                    "verse": "Tinutokan hiya nira ngan nagsiring hi Pedro, \u201cSiplat ha amon!\u201d"
                },
                "5": {
                    "verse_nr": "5",
                    "verse": "Sanglit sinmiplat hiya ha ira nga naglalaom nga lilimosan hiya."
                },
                "6": {
                    "verse_nr": "6",
                    "verse": "Kundi nagsiring hi Pedro ha iya, \u201cWaray gud ako kwarta, kundi ihahatag ko ha imo an aadi ha akon: ha ngaran ni Jesu-Cristo nga taga-Nazaret, ginsusugo ko ikaw, buhat ngan lakat!\u201d"
                },
                "7": {
                    "verse_nr": "7",
                    "verse": "Ngan kinaptan ni Pedro an tuo nga kamot han lulid ngan binuligan niya hin pagtukdaw. Nagmakusog dayon an mga tiil ngan mga mukobuko han lulid"
                },
                "8": {
                    "verse_nr": "8",
                    "verse": "linmukso hiya, tinmindog, ngan nagtikang hin paglakat. Niyan inmupod hiya ha ira ngadto ha Templo nga naglalakat ngan nagluluksolukso ngan nagdadayaw han Dyos."
                },
                "9": {
                    "verse_nr": "9",
                    "verse": "An ngatanan nakakita ha iya nga naglalakat ngan nagdadayaw han Dyos"
                },
                "10": {
                    "verse_nr": "10",
                    "verse": "ngan han pakakilala nira nga amo ini hiya an makililimos nga paralingkod didto han \u201cMatahom nga Aragian\u201d han Templo, nahipausa gud hira ngatanan han nahinabo ha iya."
                },
                "11": {
                    "verse_nr": "11",
                    "verse": "Samtang nagunit pa an lulid kanda Pedro ug Juan, nahipausa an ngatanan nga mga tawo, ngan ini hira nagdadlagan ngadto ha ira didto han ginngangaranan nga \u201cBalkon ni Solomon.\u201d"
                },
                "12": {
                    "verse_nr": "12",
                    "verse": "Han pakakita ni Pedro han mga tawo, nagsiring hiya ha ira, \u201cMga taga-Israel, kay ano nga nahipausa man kamo hini, ngan gintututokan man kami niyo? Hunahuna ba niyo nga nakapalakat kami hini nga tawo tungod han amon kalugaringon nga gahom o pagkadyosnon?"
                },
                "13": {
                    "verse_nr": "13",
                    "verse": "An Dyos ni Abraham, ni Isaac, ngan ni Jacob, an Dyos han aton kaapoy-apoyan amo an naghatag han dyosnon nga kadungganan ha iya surugoon nga hi Jesus. Kundi igintubyan hiya niyo ngadto han mga punoan, ngan ginsalikway hiya niyo ha atubangan ni Pilato, bisan kon human na hi Pilato paglarang nga kabuhian hiya."
                },
                "14": {
                    "verse_nr": "14",
                    "verse": "Baraan ngan matadong hiya, kundi ginsalikway hiya niyo, ngan iyo lugod pinangaro kan Pilato nga buhian niya an usa nga kriminal."
                },
                "15": {
                    "verse_nr": "15",
                    "verse": "Ginpatay niyo an Burabod han Kinabuhi, kundi ginbanhaw hiya han Dyos, ngan mga saksi kami hini."
                },
                "16": {
                    "verse_nr": "16",
                    "verse": "An gahom han iya ngaran amo an nakaupay hini nga tawo. Ini nga iyo hinkit-an ngan hinbaroan nahimo pinaagi han pagtoo ha iya ngaran. An pagtoo kan Jesus amo an nakaupay ha iya sugad han iyo hinkit-an."
                },
                "17": {
                    "verse_nr": "17",
                    "verse": "\u201cNgan yana, kabugtoan ko, maaram ako nga nahimo niyo ngan han iyo mga pangulo an iyo ginbuhat kan Jesus, tungod han iyo katapang."
                },
                "18": {
                    "verse_nr": "18",
                    "verse": "Daan na ginpahibaro han Dyos hadto pa nga panahon pinaagi han ngatanan nga mga manaragna, nga kinahanglan mag-antos an iya Mesiyas, ngan natuman ini ha sugad nga paagi."
                },
                "19": {
                    "verse_nr": "19",
                    "verse": "Sanglit pagbasol kamo ngan balik kamo ngadto ha Dyos, basi pasayloon niya an iyo mga sala."
                },
                "20": {
                    "verse_nr": "20",
                    "verse": "Kon buhaton niyo ini, maabot ha iyo an panahon han espirituhanon nga kusog tikang han Ginoo, ngan ipapadara niya hi Jesus nga amo an Mesiyas nga iya na ginpili para ha iyo."
                },
                "21": {
                    "verse_nr": "21",
                    "verse": "Kinahanglan magpabilin hiya ha langit ngada han pag-abot han panahon hin pagbag-o han ngatanan nga mga butang, sugad han iginpasabot han Dyos hadton una pa nga mga panahon pinaagi han iya baraan nga mga manaragna."
                },
                "22": {
                    "verse_nr": "22",
                    "verse": "Kay nagsiring hi Moises, \u2018Magpapadara ha iyo an Ginoo nga iyo Dyos hin manaragna nga tikang ha iyo kalugaringon nga katulinan, sugad han iya pagpadara ha akon. Kinahanglan pamatian niyo an ngatanan nga iya igsusumat ha iyo."
                },
                "23": {
                    "verse_nr": "23",
                    "verse": "An diri magtuman han igyayakan hadto nga manaragna, igbubulag hira tikang han katawhan han Dyos ngan pupuohon hira.\u2019"
                },
                "24": {
                    "verse_nr": "24",
                    "verse": "Nagpasabot liwat mahitungod hini yana nga mga adlaw an mga manaragna nga may-ada mensahe, pati hi Samuel ngan an ngatanan nga sinmunod ha iya."
                },
                "25": {
                    "verse_nr": "25",
                    "verse": "An mga saad han Dyos pinaagi han iya mga manaragna iginpahinungod ha iyo, ngan nakaangbit kamo han ginsabotan nga ginhimo han Dyos ngan han iyo mga kaapoy-apoyan. Sumala han iginsiring niya kan Abraham, \u2018Tatagan ko hin kaupayan an ngatanan nga katawhan han tuna pinaagi han imo mga tulin.\u2019"
                },
                "26": {
                    "verse_nr": "26",
                    "verse": "Sanglit ginpili han Dyos an iya surugoon ngan gin-una hin pagpadara ngada ha iyo, hin pagpakaupay ha iyo pinaagi hin pagpabaya ha iyo han iyo magraot nga mga ginawian.\u201d"
                }
            }
        },
        "4": {
            "chapter_nr": "4",
            "chapter": {
                "1": {
                    "verse_nr": "1",
                    "verse": "Han nagyayakan pa ha mga tawo hira Pedro ug Juan, nagkaabot in kapadian, an pangulo han mga gwardya han Templo, ug in mga Sadusiyo."
                },
                "2": {
                    "verse_nr": "2",
                    "verse": "Napungot hira kay an duha nga mga apostoles nagtinutdo han mga tawo nga nabanhaw hi Jesus, ngan nagpamatuod ini nga may pagkabanhaw an mga patay."
                },
                "3": {
                    "verse_nr": "3",
                    "verse": "Sanglit gindakop hira ngan ginpriso ngada han pagkasunod nga adlaw kay tikagab-i na adto."
                },
                "4": {
                    "verse_nr": "4",
                    "verse": "Kundi tinmuo in damo han nagpakabati han mensahe, ngan inmabot na hin mga 5,000 an mga tawo."
                },
                "5": {
                    "verse_nr": "5",
                    "verse": "Han pagkabuwas nagkatirok didto ha Jerusalem an mga pangulo nga Judiyo, an katigurangan, ngan an mga magturutdo han Balaod."
                },
                "6": {
                    "verse_nr": "6",
                    "verse": "Nakigkita hira han Labaw nga Padi nga hi Anas, ngan kan Caifas, kan Juan, kan Alejandro, ngan han iba pa nga mga sakop han panimalay han Labaw nga Padi."
                },
                "7": {
                    "verse_nr": "7",
                    "verse": "Ginpaatubang ha ira an mga apostoles ngan ginpakianhan nira, \u201cGin-unan-o niyo hin pagbuhat hini? Ano an iyo gahom, ngan kanay ngaran an iyo ginamit?\u201d"
                },
                "8": {
                    "verse_nr": "8",
                    "verse": "Binmaton hi Pedro nga puno han Espiritu Santo, \u201cMga pangulo han mga tawo ngan mga katigurangan"
                },
                "9": {
                    "verse_nr": "9",
                    "verse": "kon ginpapakianhan kami yana mahitungod han maupay nga amon ginbuhat hini nga lulid, ngan kon naunan-o nga naupay na hiya"
                },
                "10": {
                    "verse_nr": "10",
                    "verse": "kinahanglan masayod kamo ngatanan ngan an ngatanan nga mga tawo ha Israel, nga ini nga tawo nga natindog ha iyo atubangan naupay na pinaagi han gahom han ngaran ni Jesu-Cristo nga taga-Nazaret, nga iyo iginraysang ha kros, kundi ginbanhaw han Dyos."
                },
                "11": {
                    "verse_nr": "11",
                    "verse": "Amo ini hi Jesus an hinnanabihan han Kasuratan nga nasiring:\n\u2018An bato nga gintamay niyo nga mga magtirindog hin balay,\nnahimo lugod nga labi ka importante nga bato.\u2019"
                },
                "12": {
                    "verse_nr": "12",
                    "verse": "Hiaagian an katalwasan pinaagi gud la ha iya. Kay ha bug-os nga kalibutan waray lain nga ngaran nga iginhatag han Dyos ha mga tawo, nga sadang makatalwas ha aton.\u201d"
                },
                "13": {
                    "verse_nr": "13",
                    "verse": "Nahipausa an mga sakop han Labaw nga Hukmanan han kaisog nga ginpakita nira Pedro ug Juan, ngan han ira kasayod nga ordinaryo la ini nga mga tawo nga waray mga hibaro. Nasabtan nira nga mga kaupod-upod ngay-an hira ni Jesus."
                },
                "14": {
                    "verse_nr": "14",
                    "verse": "Kundi waray gud nira sadang igriwa kay nakita hira han tawo nga naupay na nga natindog upod nira Pedro ug Juan."
                },
                "15": {
                    "verse_nr": "15",
                    "verse": "Sanglit ginpagawas hira han ruwang han Labaw nga Hukmanan ngan naghirohimangraw hin hira la"
                },
                "16": {
                    "verse_nr": "16",
                    "verse": "ngan naggiparopakiana, \u201cAanhon man naton ini nga mga tawo? Maaram an ngatanan nga mga umurokoy ha Jerusalem nga ini nga talagsaon nga milagro ginbuhat nira ngan diri kita makakalirong hini."
                },
                "17": {
                    "verse_nr": "17",
                    "verse": "Kundi basi diri mahisamwak ini nga butang ngadto han mga tawo, pagdidid-an ta ini hira hin paghimangraw bisan kan kanay han ngaran ni Jesus.\u201d"
                },
                "18": {
                    "verse_nr": "18",
                    "verse": "Sanglit iginpatawag liwat nira an duha nga mga apostoles ngan gintugon nga diri na gud hira magyakan o magtutdo han ngaran ni Jesus."
                },
                "19": {
                    "verse_nr": "19",
                    "verse": "Kundi binmaton hira Pedro ug Juan, \u201cKamo ngahaw an paghukom kon hain an matadong ha atubangan han Dyos: pagsugot ba ha iyo o pagsugot ba han Dyos?"
                },
                "20": {
                    "verse_nr": "20",
                    "verse": "Kay diri kami kapupugngan hin pagyakan han amon hinkit-an ngan hinbatian.\u201d"
                },
                "21": {
                    "verse_nr": "21",
                    "verse": "Tungod hini gindid-an hira hin mahigpit han Labaw nga Hukmanan, ngan katapos, ginbuhian hira. Nakasabot hira nga waray gud nira mahihimo hin pagkastigo ha ira, kay nagdadayaw han Dyos an ngatanan nga mga tawo tungod han nahinabo."
                },
                "22": {
                    "verse_nr": "22",
                    "verse": "Sobra na hin 40 ka tuig an edad han tawo nga ginbuhatan hini nga milagro hin pagtambal."
                },
                "23": {
                    "verse_nr": "23",
                    "verse": "Han pagbuhii na ha ira, binmalik hira Pedro ug Juan ngadto han ira hugpo ngan ginsumatan nira ini hira mahitungod han iginsiring han labaw nga kapadian ngan han katigurangan."
                },
                "24": {
                    "verse_nr": "24",
                    "verse": "Han pakabati nira hini, nag-urosa hira hin pag-ampo sa Dyos: \u201cAgaron ngan Magburuhat han langit, han tuna, han dagat, ngan han ngatanan nga aada ha ira!"
                },
                "25": {
                    "verse_nr": "25",
                    "verse": "Nagyakan ka pinaagi han Espiritu Santo, pinaagi kan David nga amon ginikanan, nga imo surugoon, han iya pagsiring,\n\u2018Kay ano nga napungot an mga Hentil,\nkay ano nga naghunahuna an mga tawo hin mga butang nga waray kapulsanan?"
                },
                "26": {
                    "verse_nr": "26",
                    "verse": "Nag-andam an kahadian han tuna,\nngan nagkatirok an mga punoan\nkontra han Ginoo ngan han iya Mesiyas.\u2019"
                },
                "27": {
                    "verse_nr": "27",
                    "verse": "Kay ha tinuod nagkatirok dinhe hini nga syudad hira Herodes ug Poncio Pilato kaupod han mga Hentil ngan han mga tawo han Israel kontra kan Jesus, an imo baraan nga Surugoon nga imo ginhimo nga Mesiyas."
                },
                "28": {
                    "verse_nr": "28",
                    "verse": "Nagkaurosa hira hin pagbuhat han bisan ano, nga pinaagi han imo gahom ug pagbuot, imo na nga daan ginlarang nga mahinanabo."
                },
                "29": {
                    "verse_nr": "29",
                    "verse": "Ngan yana, Ginoo, kitaa an ira mga pagtarhog nga ira ginhimo, ngan ihatag ha amon nga imo mga surugoon an kamaisog hin pagpasangyaw han imo mensahe."
                },
                "30": {
                    "verse_nr": "30",
                    "verse": "Ipadapat an imo mga kamot hin panambal, ngan itugot nga buhaton unta an mga urosahon ngan mga milagro pinaagi han ngaran han imo baraan nga Surugoon nga hi Jesus.\u201d"
                },
                "31": {
                    "verse_nr": "31",
                    "verse": "Kahuman nira pag-ampo, nabay-og an dapit nga ira ginkatirokan. Napuno hira ngatanan han Espiritu Santo ngan nagtikang hira hin pagwali nga madasigon han mensahe han Dyos."
                },
                "32": {
                    "verse_nr": "32",
                    "verse": "An hugpo han mga magtinuohon usa la ha hunahuna ug kasingkasing. Waray usa ha ira nga nasiring nga tag-iya hiya han iya mga butang, kundi nag-angbitay hira han ngatanan nga mga butang nga ira naaangkon."
                },
                "33": {
                    "verse_nr": "33",
                    "verse": "Upod in dako nga gahom nagsaksi an mga apostoles han pagkabanhaw han Ginoo nga hi Jesus, ngan ginpakaupay gud han Dyos an ngatanan nga mga magtinuohon."
                },
                "34": {
                    "verse_nr": "34",
                    "verse": "Waray usa dida han ira hugpo in nagkikinahanglan. Adton may mga uma o mga balay, iginbabaligya ini, gindadara an kwarta nga palit hini"
                },
                "35": {
                    "verse_nr": "35",
                    "verse": "ngan ginhahatag ngadto han mga apostoles, ngan ginbabahinbahin an kwarta ha tagsatagsa sumala han iya kinahanglan."
                },
                "36": {
                    "verse_nr": "36",
                    "verse": "Amo man ngani nga hi Jose nga usa nga Levita nga taga-Cipre, nga ginngaranan han mga apostoles nga Bernabe (nga an kahulogan, \u201cUsa nga Magdarasig\u201d) nagbaligya han iya kalugaringon nga uma, gindara ngan iginhatag ini ngadto han mga apostoles."
                },
                "37": {
                    "verse_nr": "37",
                    "verse": "Amo man ngani nga hi Jose nga usa nga Levita nga taga-Cipre, nga ginngaranan han mga apostoles nga Bernabe (nga an kahulogan, \u201cUsa nga Magdarasig\u201d) nagbaligya han iya kalugaringon nga uma, gindara ngan iginhatag ini ngadto han mga apostoles."
                }
            }
        },
        "5": {
            "chapter_nr": "5",
            "chapter": {
                "1": {
                    "verse_nr": "1",
                    "verse": "Kundi may usa ka tawo nga ginngaranan nga Ananias kanay asawa ginngaranan nga Safira. Nagbaligya hiya hin iya hiagi"
                },
                "2": {
                    "verse_nr": "2",
                    "verse": "kundi gin-ibanan niya an kwarta nga palit hini para ha iya kalugaringon, ngan inuyonan ini han iya asawa. An salin ginhatag niya ngadto han mga apostoles."
                },
                "3": {
                    "verse_nr": "3",
                    "verse": "Nagsiring hi Pedro ha iya, \u201cAnanias, kay ano nga tinmugot ka nga madaog ka ni Satanas ngan magbuwa ka han Espiritu Santo pinaagi hin pag-iban han kwarta nga palit han hiagi?"
                },
                "4": {
                    "verse_nr": "4",
                    "verse": "San-o mo igbaligya an hiagi, ikaw an tag-iya hadto, ngan kahuman mo igbaligya, imo gihapon an kwarta. Sanglit kay ano man nga nakahunahuna ka hin pagbuhat hin sugad? Diri mga tawo an imo ginbuwaan kundi an Dyos!\u201d"
                },
                "5": {
                    "verse_nr": "5",
                    "verse": "Han pakabati gud la hini ni Ananias, natumba hiya ngan namatay. Duro an kahadlok han ngatanan nga nagpakabati hini."
                },
                "6": {
                    "verse_nr": "6",
                    "verse": "Dinmaop an mga batan-on nga kalalaken-an, ginputos an iya lawas, gindara hiya ha gawas, ngan iginlubong."
                },
                "7": {
                    "verse_nr": "7",
                    "verse": "Pag-agi hin mga tulo ka oras, sinmulod an iya asawa, kundi diri hiya maaram han nahinabo."
                },
                "8": {
                    "verse_nr": "8",
                    "verse": "Nagsiring hi Pedro ha iya, \u201cPagsumati ako: amo ba la ini an bayad han iyo hiagi nga iyo ginbaligya?\u201d\n\u201cOo,\u201d binmaton hi Safira, \u201camo la ito.\u201d"
                },
                "9": {
                    "verse_nr": "9",
                    "verse": "Sanglit nagsiring hi Pedro ha iya, \u201cKay ano nga ginsarihan man niyo nga duha an Espiritu han Ginoo? Aada pa yana ha porta an mga tawo nga naglubong han imo bana, ngan hira liwat an magdadara ha imo.\u201d"
                },
                "10": {
                    "verse_nr": "10",
                    "verse": "Natumba hiya dayon ha tiilan ni Pedro ngan namatay. Sinmulod an mga batan-on nga kalalaken-an ngan hinkit-an nira nga patay na hiya. Gindara hiya nira ha gawas ngan iginlubong sapit han iya bana."
                },
                "11": {
                    "verse_nr": "11",
                    "verse": "Duro gud an kahadlok han bug-os nga singbahan ngan han ngatanan nga nagpakabati hini."
                },
                "12": {
                    "verse_nr": "12",
                    "verse": "Ginbuhat han mga apostoles dida han mga tawo in damo nga mga milagro ngan mga urosahon. Nagkatirok an ngatanan nga mga magtinuohon didto han Balkon ni Solomon."
                },
                "13": {
                    "verse_nr": "13",
                    "verse": "Waray taga gawas han hugpo nga nagpasipara hin pagtampo ha ira bisan kon hitaas an pagtahod ha ira han mga tawo."
                },
                "14": {
                    "verse_nr": "14",
                    "verse": "Kundi nagtikadamo an mga tawo nga nahidugang han ira hugpo\u2014kadam-an nga kalalaken-an ngan kababayen-an nga tinmoo han Ginoo."
                },
                "15": {
                    "verse_nr": "15",
                    "verse": "Tungod han ginbuhat han mga apostoles, iginggawas an mga magsakit ngadto han kadalanan, ngan ginpahigda hira ha mga bantayaw ngan mga banig, basi ha paglabay ni Pedro, malambongan na man la in bisan pira ha ira."
                },
                "16": {
                    "verse_nr": "16",
                    "verse": "Ngan nagkaabot in damo nga mga tawo tikang han kaburubungtohan nga hirani ha Jerusalem, dara an ira mga magsakit ngan an may-ada magraot nga espiritu, ngan nagkauupay ini hira ngatanan."
                },
                "17": {
                    "verse_nr": "17",
                    "verse": "Niyan an Labaw nga Padi ngan an ngatanan niya nga mga kaupod nga mga sakop han hugpo han mga Sadusiyo naawa hin duro han mga apostoles, sanglit nagkaurosa hira hin pagpugong ha ira."
                },
                "18": {
                    "verse_nr": "18",
                    "verse": "Gindakop nira an mga apostoles ngan iginsulod ha prisohan."
                },
                "19": {
                    "verse_nr": "19",
                    "verse": "Kundi hito ngahaw nga gab-i gin-abrehan hin usa nga anghel han Ginoo an mga portahan han prisohan ngan ginpagawas an mga apostoles, ngan nagsiring ha ira"
                },
                "20": {
                    "verse_nr": "20",
                    "verse": "\u201cKadto ngan tindog kamo didto ha Templo ngan pagsumati an mga tawo mahitungod hini nga bag-o nga kinabuhi.\u201d"
                },
                "21": {
                    "verse_nr": "21",
                    "verse": "Gintuman ini han mga apostoles, ngan han maagahon pa sinmulod hira han Templo ngan nagtikang hin pagtutdo.\nAn Labaw nga Padi ngan han iya mga kaupod nagtawag han ngatanan nga katigurangan nga Judiyo ngadto hin usa nga katirok han Labaw nga Hukmanan. Niyan nagsugo hira hin pagkuha han mga apostoles ha prisohan basi umatubang ha ira."
                },
                "22": {
                    "verse_nr": "22",
                    "verse": "Kundi han pagkadto didto han mga opisyal, waray na didto an mga apostoles. Sanglit binmalik hira ngadto han Labaw nga Hukmanan ngan nagsumat"
                },
                "23": {
                    "verse_nr": "23",
                    "verse": "\u201cHan pag-abot namon ha prisohan, hinkit-an namon nga trinangkahan ini hin maupay ngan binantayan an mga portahan han ngatanan nga mga gwardya; kundi han pag-abrehi na namon han mga portahan, waray namon hinkit-an nga tawo ha sulod!\u201d"
                },
                "24": {
                    "verse_nr": "24",
                    "verse": "Han pakabati hini han kapitan han mga gwardya han Templo, ngan han mga puno han kapadian, nahipausa hira kon ano an nahinabo han mga apostoles."
                },
                "25": {
                    "verse_nr": "25",
                    "verse": "Niyan inmabot in usa ka tawo nga nagsiring ha ira, \u201cAn mga tawo nga iyo ginpriso aadto na ha Templo nagtututdo han mga tawo!\u201d"
                },
                "26": {
                    "verse_nr": "26",
                    "verse": "Sanglit kinmadto ha Templo an kapitan upod an iya mga sakop, ngan gindakop nira an mga apostoles. Kundi waray hira gumamit hin kusog kay nahadlok hira nga bangin pagbatoon hira han mga tawo."
                },
                "27": {
                    "verse_nr": "27",
                    "verse": "Ginpasulod nira an mga apostoles, ginpaatubang han Labaw nga Hukmanan, ngan ginpakianhan hira han Labaw nga Padi."
                },
                "28": {
                    "verse_nr": "28",
                    "verse": "Nagsiring hiya, \u201cAmon kamo gindid-an hin mahigpit nga diri kamo magtutdo ha ngaran hini nga tawo, kundi kitaa an iyo ginbuhat! Iginpasarang niyo ha bug-os nga Jerusalem an iyo pagturon-an, ngan karuyag pa niyo nga kami an pagbasolon han iya pagkamatay!\u201d"
                },
                "29": {
                    "verse_nr": "29",
                    "verse": "Binmaton hi Pedro ngan an iba nga mga apostoles, \u201cKinahanglan pagsugton namon an Dyos, diri an mga tawo."
                },
                "30": {
                    "verse_nr": "30",
                    "verse": "Nagbanhaw kan Jesus an Dyos han amon kaapoy-apoyan kahuman niyo pataya hiya pinaagi hin pagraysangan ha iya ha kros."
                },
                "31": {
                    "verse_nr": "31",
                    "verse": "Ngan ginbanhaw hiya han Dyos ngadto ha iya tuo sugad nga Pangulo ngan Magtaralwas, hin paghatag ha mga tawo han Israel hin higayon hin pagbasol, ngan basi mapasaylo an ira mga sala."
                },
                "32": {
                    "verse_nr": "32",
                    "verse": "Mga saksi kami hini nga mga butang\u2014kami ngan an Espiritu Santo nga amo an hatag han Dyos hadton mga nagsusugot ha iya.\u201d"
                },
                "33": {
                    "verse_nr": "33",
                    "verse": "Han pakabati hini han mga kaapi han Labaw nga Hukmanan, uraura gud an ira kasina, nga karuyag nira ipapatay an mga apostoles."
                },
                "34": {
                    "verse_nr": "34",
                    "verse": "Kundi tinmindog in usa ha ira, usa nga Parisiyo nga ginngaranan nga Gamaliel, usa nga magturutdo han Balaod, nga tinahod kaupay han ngatanan nga mga tawo. Nagsugo hiya nga pagawson anay an mga apostoles"
                },
                "35": {
                    "verse_nr": "35",
                    "verse": "ngan ginsiring niya an Labaw nga Hukmanan: \u201cMga taga-Israel, panginano kamo hin maupay han iyo pagbubuhaton hini nga mga tawo."
                },
                "36": {
                    "verse_nr": "36",
                    "verse": "May-ada hadto tawo nga Teudas an ngaran, nga napadako nga pagkatawo, ngan tinmampo ha iya in mga upat ka gatos nga mga tawo. Kundi ginpatay hiya ngan nagkaburublag an ngatanan niya nga mga sakop, ngan nakawang an iya panlimbasog."
                },
                "37": {
                    "verse_nr": "37",
                    "verse": "Ha panahon liwat han pagsensos pinmakita hi Judas nga taga-Galilea, ngan nakakabig hiya hin damo nga mga tawo, kundi ginpatay liwat hiya ngan nagkaburublag an ngatanan niya nga mga sakop."
                },
                "38": {
                    "verse_nr": "38",
                    "verse": "Sanglit sugad hini yana nga hinabo, nasiring ako ha iyo nga ayaw kamo paghilabot hini nga mga tawo. Pabay-i niyo hira kay kon kanan tawo la ini nga ira ginlarang ngan ginbuhat, makakawang gud ini."
                },
                "39": {
                    "verse_nr": "39",
                    "verse": "Kundi kon tikang sa Dyos ini, diri gud kamo makakadaog ha ira. Masabot pa la kamo nga nakikig-away kamo han Dyos!\u201d\nGinsunod han Labaw nga Hukmanan an sagdon ni Gamaliel."
                },
                "40": {
                    "verse_nr": "40",
                    "verse": "Gipasulod nira an mga apostoles, iginpalatob ini nira, ngan ginsugo hira nga diri na gud magwali ha ngaran ni Jesus; ngan katapos ginbuhian hira."
                },
                "41": {
                    "verse_nr": "41",
                    "verse": "Han pagbaya na han mga apostoles han Labaw nga Hukmanan, maglipayon gud hira kay an Dyos nag-isip ha ira nga takos hin pag-antos hin mga pakaalo tungod han ngaran ni Jesus."
                },
                "42": {
                    "verse_nr": "42",
                    "verse": "Ngan nagpadayon hira kada adlaw didto ha Templo ngan ha mga balay han mga tawo hin pagtutdo ngan pagwali han Maupay nga Sumat mahitungod kan Jesus nga Mesiyas."
                }
            }
        },
        "6": {
            "chapter_nr": "6",
            "chapter": {
                "1": {
                    "verse_nr": "1",
                    "verse": "Waray pag-iha, han nagtitikadamo na an mga tinun-an, nagkamay-ada larolantugi an mga Judiyo nga Griego an yinaknan kontra han mga tuminungnong nga Judiyo. Nagkamay-ada pag-uba an mga Judiyo nga Griego an yinaknan kay napapasibay-an an ira mga balo nga kababayen-an han adlaw-adlaw nga panhatag han ira garastohon nga kwarta."
                },
                "2": {
                    "verse_nr": "2",
                    "verse": "Sanglit gintirok han dose nga mga apostoles an bug-os nga hugpo han mga magtinuohon ngan ginsiring hira, \u201cDiri maupay para ha amon nga bayaan namon an pagwali han pulong han Dyos tungod hin panimangno hin mga butang bahin hin salapi."
                },
                "3": {
                    "verse_nr": "3",
                    "verse": "Sanglit, kabugtoan, pagpili kamo dida ha iyo hin pito ka tawo nga maupay an kinabuhi ngan puno han Espiritu Santo ug kinaadman, ngan itatapod namon ha ira ini nga buruhaton."
                },
                "4": {
                    "verse_nr": "4",
                    "verse": "Tungod hini magagamit namon an amon bug-os nga panahon hin pag-ampo ngan pagwali.\u201d"
                },
                "5": {
                    "verse_nr": "5",
                    "verse": "Naruyagan han bug-os nga hugpo an iginlarang han mga apostoles, sanglit ginpili nira hi Esteban nga puno hin pagtoo ngan han Espiritu Santo, ngan hira Felipe, Procuro, Nicanor, Timon, Parmenas, ug Nicolas na taga-Antioquia, usa nga Hentil nga nakabig ngadto ha tuluohan han mga Judiyo."
                },
                "6": {
                    "verse_nr": "6",
                    "verse": "Gindara hira han hugpo ngadto han mga apostoles, ngan an mga apostoles nag-ampo ngan nagpandong han ira mga kamot ha ira."
                },
                "7": {
                    "verse_nr": "7",
                    "verse": "Ngan nagpadayon paglurab an pulong han Dyos. Nagtikadamo an mga magtinuohon ha Jerusalem ngan kadam-an nga kapadian nga Judiyo in tinmampo."
                },
                "8": {
                    "verse_nr": "8",
                    "verse": "Hi Esteban nga usa ka tawo nga puno han grasya ug gahom han Dyos nagbuhat hin dagko nga mga milagro ngan mga urosahon dida han mga tawo."
                },
                "9": {
                    "verse_nr": "9",
                    "verse": "Kundi sinmupak ha iya in mga tawo nga kaapi han sinagoga han ginngangaranan nga Talwas nga mga tawo, nga may mga Judiyo nga taga-Cirene ngan taga-Alejandria. Nakiglantugi kan Esteban hira ngan iba pa nga mga Judiyo nga taga-Cilicia ngan taga-Asia."
                },
                "10": {
                    "verse_nr": "10",
                    "verse": "Kundi an Espiritu naghatag kan Esteban hin dako nga kinaadman, sanglit waray gud hira makakabaton ha iya."
                },
                "11": {
                    "verse_nr": "11",
                    "verse": "Sanglit nagsuhol hira hin mga tawo hin pagpasiring, \u201cNakabati kami ha iya nga nagpapakaraot kan Moises ngan han Dyos!\u201d"
                },
                "12": {
                    "verse_nr": "12",
                    "verse": "Dida hini nga paagi gintukso nira hin kasina kan Esteban an mga tawo, an katigurangan, ngan an mga magturutdo han Balaod. Gindakop nira hi Esteban ngan gindara ngadto ha atubangan han Labaw nga Hukmanan."
                },
                "13": {
                    "verse_nr": "13",
                    "verse": "Niyan ginpasulod nira in mga tawo hin pagbuwa kontra ha iya. Nagsiring ini hira, \u201cPirme nagyiyinakan ini nga tawo kontra han aton baraan nga Templo ngan han Balaod ni Moises."
                },
                "14": {
                    "verse_nr": "14",
                    "verse": "Nakabati kami nga nagsiring hiya nga pagrurub-on hini nga Jesus nga taga-Nazaret ini nga Templo ngan pagliliwaton an ngatanan nga mga turumanon nga iginbilin ni Moises ha aton!\u201d"
                },
                "15": {
                    "verse_nr": "15",
                    "verse": "Tinmutok kan Esteban an ngatanan nga nalingkod ha Labaw nga Hukmanan ngan kinmita hira nga an nawong ni Esteban sugad hin nawong hin usa nga anghel."
                }
            }
        },
        "7": {
            "chapter_nr": "7",
            "chapter": {
                "1": {
                    "verse_nr": "1",
                    "verse": "Nagpakiana kan Esteban an Labaw nga Padi, \u201cMatuod ba ini?\u201d"
                },
                "2": {
                    "verse_nr": "2",
                    "verse": "Nagbaton hi Esteban: \u201cKabugtoan ngan mga ginikanan, pamatii ako niyo! Han waray pa hi Abraham nga aton ginikanan pag-ukoy didto ha Haran, nagpakita ha iya an Dyos han Kagamhanan didto ha Mesopotamia."
                },
                "3": {
                    "verse_nr": "3",
                    "verse": "Ngan ginsiring hiya, \u2018Bayai an imo panimalay ngan an imo nasod ngan kadto han tuna nga igpapakita ko ha imo.\u2019"
                },
                "4": {
                    "verse_nr": "4",
                    "verse": "Sanglit binayaan niya an tuna han Caldea ngan nag-ukoy hiya didto ha Haran. Han kamatay han amay ni Abraham, ginpabalhin hiya han Dyos nganhi hini nga tuna nga inuokyan niyo yana."
                },
                "5": {
                    "verse_nr": "5",
                    "verse": "Waray pa hadto maghatag an Dyos kan Abraham hin bisan ano nga bahin hito nga tuna, nga iya kalugaringon nga bahin, bisan na man la usa ka dangaw nga tuna. Kundi nagsaad an Dyos nga ighahatag ini ha iya, ngan hiya na ngan an iya mga sumurunod an magtatag-iya hini. Waray pa mga anak hi Abraham han pagsaad han Dyos hini."
                },
                "6": {
                    "verse_nr": "6",
                    "verse": "Amo ini an siring han Dyos ha iya: \u2018Mag-uokoy an imo mga tulin didto ha langyaw nga tuna diin magigin mga oripon ngan pagraraogdaogon hira sulod hin 400 ka tuig."
                },
                "7": {
                    "verse_nr": "7",
                    "verse": "Kundi sisirotan ko an mga tawo nga pagsisirbehan nira, ngan katapos, magawas hira hito nga tuna ngan magsisingba hira ha akon dinhe hini nga dapit.\u2019"
                },
                "8": {
                    "verse_nr": "8",
                    "verse": "Ngan iginhatag han Dyos kan Abraham an seremonyas han pagtori sugad nga tigaman han ginsabotan. Sanglit gintori ni Abraham hi Isaac ha ikawalo ka adlaw tikang hiya matawo; gintori liwat ni Isaac hi Jacob, ngan gintori ni Jacob an iya dose nga mga anak nga kalalaken-an nga amo an mga patriyarka."
                },
                "9": {
                    "verse_nr": "9",
                    "verse": "\u201cNaawa kan Jose an mga anak nga kalalaken-an ni Jacob ngan iginbaligya nira hiya nga oripon didto ha Ehipto. Kundi nag-upod ha iya an Dyos"
                },
                "10": {
                    "verse_nr": "10",
                    "verse": "ngan nagtalwas ha iya han ngatanan nga kakurian niya. Han pag-atubang ni Jose kan Paraon nga hadi han Ehipto, gintagan hiya han Dyos hin maupay nga ginawian ug kinaadman. Ginhimo ni Paraon hi Jose nga gobernador han nasod ngan han hadianon nga panimalay."
                },
                "11": {
                    "verse_nr": "11",
                    "verse": "Niyan nagkamay-ada kagutom ha bug-os nga Ehipto ngan ha Canaan, nga nakahatag hin dako nga kakurian, ngan waray sadang makaon an aton mga kaapoy-apoyan."
                },
                "12": {
                    "verse_nr": "12",
                    "verse": "Sanglit han pakabati ni Jacob nga may trigo didto ha Ehipto, ginsugo niya ngadto an iya mga anak nga aton kaapoy-apoyan. Amo adto an ira syahan nga pagduaw."
                },
                "13": {
                    "verse_nr": "13",
                    "verse": "Han ikaduha nira nga pagkadto, nagpakilala hi Jose han iya kabugtoan, ngan nakilala ni Paraon an panimalay ni Jose."
                },
                "14": {
                    "verse_nr": "14",
                    "verse": "Sanglit nagpatugon hi Jose kan Jacob nga amay niya, nga pakadtoon ha Ehipto hiya ngan an bug-os niya nga panimalay; 75 ka tawo hira ngatanan."
                },
                "15": {
                    "verse_nr": "15",
                    "verse": "Ngan kinmadto hi Jacob ha Ehipto diin namatay hiya ngan an iya mga anak."
                },
                "16": {
                    "verse_nr": "16",
                    "verse": "Gindara an ira mga lawas ngadto ha Siquem ngan iginlubong hira didto han lubnganan nga ginpalit ni Abraham tikang han panimalay ni Hamor."
                },
                "17": {
                    "verse_nr": "17",
                    "verse": "\u201cHan tikahirani na an panahon hin pagtuman han Dyos han iginsaad niya kan Abraham, nagdamo na hin duro an aton mga tawo didto ha Ehipto."
                },
                "18": {
                    "verse_nr": "18",
                    "verse": "Niyan may sinmaliwan hin paghadi ha Ehipto nga diri nakilala kan Jose."
                },
                "19": {
                    "verse_nr": "19",
                    "verse": "Ginlimbongan niya an aton kaapoy-apoyan ngan iya ginraogdaog hira, ngan ginpirit hira hin pagbutang ha gawas han ira mga balay han ira mga minasus-an basi ini hira magkamatay."
                },
                "20": {
                    "verse_nr": "20",
                    "verse": "Hini manta nga panahon natawo hi Moises, usa nga bata nga makalilipay gud pagkit-on. Sulod hin tulo ka bulan ginmangnoan hiya han iya mga kag-anak didto han ira balay."
                },
                "21": {
                    "verse_nr": "21",
                    "verse": "Ngan han pagbutangan na ha iya ha gawas han balay, gin-angkon ngan ginmangnoan hiya han anak nga babaye ni Paraon sugad hin iya kalugaringon nga anak."
                },
                "22": {
                    "verse_nr": "22",
                    "verse": "Gintutdoan hi Moises han ngatanan nga kinaadman han mga taga-Ehipto, ngan nagin bantogan hiya ha pulong ug ha buhat."
                },
                "23": {
                    "verse_nr": "23",
                    "verse": "\u201cHan 40 na ka tuig an edad ni Moises naghunahuna hiya hin pagduaw han iya mga igkasi-Israelita."
                },
                "24": {
                    "verse_nr": "24",
                    "verse": "Hinkit-an niya in usa ha ira nga ginkakastigo hin Ehiptohanon; sanglit inugopan ini niya ngan ginpatay niya an Ehiptohanon. ("
                },
                "25": {
                    "verse_nr": "25",
                    "verse": "Naghunahuna hiya nga makakasabot an iya kalugaringon nga mga tawo nga gagamiton hiya han Dyos hin pagtalwas ha ira; kundi waray hira makasabot.)"
                },
                "26": {
                    "verse_nr": "26",
                    "verse": "Han pagkabuwas, hinkit-an niya in duha nga Israelita nga nag-aaway ngan gintinguha niya hin pagtuhay ha ira. Nagsiring hiya, \u2018Mga sangkay ko, pamatii daw ako niyo! Magbugto la kamo; kay ano nga nag-aaway man kamo?\u2019"
                },
                "27": {
                    "verse_nr": "27",
                    "verse": "Kundi an nagkakastigo han iya kaaway nagtikwang la kan Moises ngan nagpakiana, \u2018Hin-o an naghimo ha imo nga punoan ngan maghurukom ha amon?"
                },
                "28": {
                    "verse_nr": "28",
                    "verse": "Buot mo ba patayon ako sugad han pagpatay mo han Ehiptohanon kakulop?\u2019"
                },
                "29": {
                    "verse_nr": "29",
                    "verse": "Han pakabati hini ni Moises, pinmalagiw hiya ha Ehipto ngan nag-ukoy didto ha tuna han Madian. Didto magkamay-ada hiya duha nga anak nga lalake."
                },
                "30": {
                    "verse_nr": "30",
                    "verse": "\u201cPag-agi hin 40 ka tuig, nagpakita kan Moises in usa nga anghel dida hin naglalaga nga tanom, didto ha kamingawan hirani han Bukid Sinai."
                },
                "31": {
                    "verse_nr": "31",
                    "verse": "Nahipausa hi Moises han iya hinkit-an, ngan hinmarani hiya han tanom hin pag-usisa. Kundi hinbatian niya an tingog han Ginoo nga nasiring"
                },
                "32": {
                    "verse_nr": "32",
                    "verse": "\u2018Amo ako an Dyos han imo kaapoy-apoyan, an Dyos ni Abraham, ni Isaac, ug ni Jacob.\u2019 Kinmurog hi Moises hin kahadlok ngan waray na mangahas hin pagkita."
                },
                "33": {
                    "verse_nr": "33",
                    "verse": "Nagsiring ha iya an Ginoo, \u2018Hukasa an imo mga sandalyas kay baraan nga tuna an imo tinitindogan."
                },
                "34": {
                    "verse_nr": "34",
                    "verse": "Hinkit-an ko an mapait nga pag-antos han akon mga tawo didto ha Ehipto, ngan hinbatian ko an ira mga araba, sanglit linmusad ako hin pagtalwas ha ira. Hala na, ipapadara ko ikaw ngadto ha Ehipto.\u2019"
                },
                "35": {
                    "verse_nr": "35",
                    "verse": "\u201cAmo ini nga Moises an iginsalikway han mga tawo han Israel ngan ginpakianhan, \u2018Hin-o an naghimo ha imo nga punoan ngan maghurukom ha amon?\u2019 Amo hiya an ginsugo han Dyos nga punoan ngan magtaralwas han mga tawo nga binuligan han anghel nga nagpakita ha iya dida han naglalaga nga tanom."
                },
                "36": {
                    "verse_nr": "36",
                    "verse": "Nangulo hiya han mga tawo hin paggawas ha Ehipto ngan nagbuhat hiya hin mga milagro ngan mga urosahon didto ha Ehipto ngan ha Dagat nga Pula, ngan didto ha kamingawan sulod hin 40 ka tuig."
                },
                "37": {
                    "verse_nr": "37",
                    "verse": "Amo ini nga Moises an nagsiring ha mga tawo han Israel, \u2018Magpapadara ha iyo an Dyos hin manaragna sugad han pagpadara niya ha akon, ngan magigin usa hiya han iyo kalugaringon nga mga tawo.\u2019"
                },
                "38": {
                    "verse_nr": "38",
                    "verse": "Amo ini hiya an kaupod han mga tawo han Israel nga nagkatirok didto ha kamingawan; didto hiya kaupod han aton kaapoy-apoyan ngan han anghel nga nagyakan ha iya didto ha Bukid Sinai. Kinarawat niya an buhi nga mga mensahe han Dyos basi ihatag ha aton."
                },
                "39": {
                    "verse_nr": "39",
                    "verse": "\u201cKundi nagdumiri hin pagsugot ha iya an aton kaapoy-apoyan. Ginsalikway nira hiya ngan karuyag nira makabalik unta ngadto ha Ehipto."
                },
                "40": {
                    "verse_nr": "40",
                    "verse": "Sanglit ginsiring nira hi Aaron, \u2018Ighimo kami hin mga diyosdiyos nga mag-uuna ha amon. Diri kami maaram kon ano an nahinabo hadto nga Moises nga nagpagawas ha amon tikang ha Ehipto.\u2019"
                },
                "41": {
                    "verse_nr": "41",
                    "verse": "Ngan naghimo hira hin diyosdiyos nga hitsora hin lalaki nga baka; ginhalaran nira ini, ngan nagrayhak hira hin pagsaurog han ira ngahaw ginhimo."
                },
                "42": {
                    "verse_nr": "42",
                    "verse": "Sanglit tinalikdan hira han Dyos ngan ginpasagdan nga magsingba han mga kabiton-an ha kalangitan, sumala han iginsurat ha basahan han mga manaragna nga nasiring:\n\u2018Katawhan han Israel! Diri adto para ha akon\nnga nag-ihaw ngan naghalad kamo hin kahayopan\nsulod hin 40 ka tuig didto ha kamingawan."
                },
                "43": {
                    "verse_nr": "43",
                    "verse": "Tulda adto han diyosdiyos nga hi Molok nga iyo gindara,\nngan an ladawan han iyo bitoon nga diyosdiyos nga hi Refan;\nmga ladawan hira nga ginhimo niyo basi pagsingbahon.\nSanglit ipabibihag ko kamo ngadto ha unhan pa han Babilonia.\u2019"
                },
                "44": {
                    "verse_nr": "44",
                    "verse": "\u201cAn aton kaapoy-apoyan may-ada didto ha kamingawan Tulda diin nagpapakita an Dyos. Ginhimo adto ni Moises sugad han iginsiring han Dyos ha iya, sumala han surubdan nga iginpakita ha iya han Dyos."
                },
                "45": {
                    "verse_nr": "45",
                    "verse": "Niyan gindara han aton kaapoy-apoyan ini nga Tulda nga ira kinarawat tikang han ira mga ginikanan ha ira pag-upod-upod kan Josue ngan pagtag-iya han tuna nga ira naagaw tikang han mga nasod nga gintabog han Dyos dida han ira pagsulong. Ngan nagpabilin didto an Tulda tubtob han panahon ni David."
                },
                "46": {
                    "verse_nr": "46",
                    "verse": "Nakalipay han Dyos hi David, ngan naghangyo hiya han Dyos nga tugotan hiya hin pagtindog hin urokyan han Dyos ni Jacob."
                },
                "47": {
                    "verse_nr": "47",
                    "verse": "Kundi hi Solomon na an nagtindog hini nga balay."
                },
                "48": {
                    "verse_nr": "48",
                    "verse": "\u201cKundi diri nag-uokoy an Labi ka Harangdon nga Dyos ha mga balay nga gintindog hin mga tawo; sumala han siring han manaragna"
                },
                "49": {
                    "verse_nr": "49",
                    "verse": "\u2018An langit amo an akon trono, nasiring an Ginoo,\nngan an tuna amo an taramakan han akon mga tiil.\nAno nga balay an iyo hihimoon para ha akon?\nHain man an dapit nga akon pag-uokyan?"
                },
                "50": {
                    "verse_nr": "50",
                    "verse": "Diri ba ako ngahaw an naghimo hini ngatanan nga mga butang?\u2019"
                },
                "51": {
                    "verse_nr": "51",
                    "verse": "\u201cPagkamatig-a han iyo mga ulo! Pagkadiri matinuohon han iyo mga kasingkasing! Pagkabungol niyo han mensahe han Dyos! Pareho gud kamo han iyo mga ginikanan: dayuday sinusupak niyo an Espiritu Santo!"
                },
                "52": {
                    "verse_nr": "52",
                    "verse": "May-ada ha manaragna nga waray pagpakurii han iyo mga ginikanan? Ginpatay nira an mga surugoon han Dyos nga hadto pa nagpahibaro mahitungod han pag-abot han iya matadong nga Surugoon. Ngan yana iyo ginlingo ngan ginpatay hiya."
                },
                "53": {
                    "verse_nr": "53",
                    "verse": "Hi kamo an kinmarawat han Balaod han Dyos nga iginhatag pinaagi hin mga anghel, kundi waray ini niyo pagtumana!\u201d"
                },
                "54": {
                    "verse_nr": "54",
                    "verse": "Han namamati kan Esteban an mga sakop han Labaw nga Hukmanan, duro gud an ira kasina ngan nanligot an ira mga ngipon tungod hin kapungot ha iya."
                },
                "55": {
                    "verse_nr": "55",
                    "verse": "Kundi hinmangad ha langit hi Esteban nga puno han Espiritu, ngan nakita niya an himaya han Dyos ngan hi Jesus nga natindog ha tuo han Dyos."
                },
                "56": {
                    "verse_nr": "56",
                    "verse": "Nagsiring hiya, \u201cKitaa, nakita ako nga nabuksan an langit ngan an Anak han Tawo nga natindog ha tuo han Dyos!\u201d"
                },
                "57": {
                    "verse_nr": "57",
                    "verse": "Sinagpo han ira mga kamot an ira mga talinga upod in paggoliat, ngan nagdurungan hira ngatanan hin pagdasmag ha iya."
                },
                "58": {
                    "verse_nr": "58",
                    "verse": "Ginlabog hiya nira ngadto ha gawas han syudad, ngan didto ginbato hiya. Iginbutang han mga saksi an ira mga kurugpos ha tiilan hin usa nga batan-on nga Saulo an ngaran."
                },
                "59": {
                    "verse_nr": "59",
                    "verse": "Ginbinato nira hi Esteban samtang nag-aampo hiya han Ginoo nga nasiring, \u201cGinoo nga Jesus, karawata an akon espiritu!\u201d"
                },
                "60": {
                    "verse_nr": "60",
                    "verse": "Linmuhod hi Esteban ngan ginmoliat, \u201cGinoo! Ayaw ini hira pagsalaa hini nga ira ginbuhat!\u201d Kahuman niya pagyakan hini, namatay hiya."
                }
            }
        },
        "8": {
            "chapter_nr": "8",
            "chapter": {
                "1": {
                    "verse_nr": "1",
                    "verse": "Hito manta nga adlaw nagtikang hin pag-antos hin mabangis nga pagpakurii an singbahan ha Jerusalem. Nagkaburublag an ngatanan nga mga magtinuohon, labot han mga apostoles, ngadto han mga lalawigan ha Judea ug ha Samaria."
                },
                "2": {
                    "verse_nr": "2",
                    "verse": "Ginlubong hi Esteban hin pira nga mga tawo nga mag-inampoon, ngan nagmasulub-on gud hira tungod hin dako nga pagkabido nira ha iya."
                },
                "3": {
                    "verse_nr": "3",
                    "verse": "Kundi gintinguha ni Saulo hin pagpukan han singbahan; ginbalaybalay niya hin pagsiksik han mga magtinuohon nga lalake ug babaye, ngan iya ini hira gindanas ngan ginsulod ha prisohan."
                },
                "4": {
                    "verse_nr": "4",
                    "verse": "An nagkaburublag nga mga magtinuohon napakadto ha magkalainlain nga dapit ngan nagpasangyaw han mensahe."
                },
                "5": {
                    "verse_nr": "5",
                    "verse": "Kinmadto hi Felipe ha syudad ha Samaria ngan didto iginwali niya ha mga tawo an Mesiyas."
                },
                "6": {
                    "verse_nr": "6",
                    "verse": "Namati hin maupay an mga tawo han iginsiring ni Felipe. Namati hira ha iya, ngan nakakita hira han mga milagro nga iya ginbuhat."
                },
                "7": {
                    "verse_nr": "7",
                    "verse": "Nagkagawas nga naggogoliat an magraot nga mga espiritu tikang hin damo nga mga tawo. Damo nga mga paralitiko ngan mga piay in nagkauupay."
                },
                "8": {
                    "verse_nr": "8",
                    "verse": "Sanglit nagkamay-ada dako nga kalipay ha bug-os nga Samaria."
                },
                "9": {
                    "verse_nr": "9",
                    "verse": "Nag-ukoy didto hadto nga syudad in usa ka tawo nga ginngaranan nga Simon. Nakapahiburong hiya han mga Samaritano sulod hin pira ka panahon tungod han iya salamangka. Nagpatoo hiya nga gamhanan hiya"
                },
                "10": {
                    "verse_nr": "10",
                    "verse": "ngan pinamatian gud hiya han ngatanan nga mga tawo han katilingban. Nagsiring hira, \u201cAmo hiya an gahom han Dyos nga ginngangaranan, \u2018An Dako nga Gahom\u2019.\u201d"
                },
                "11": {
                    "verse_nr": "11",
                    "verse": "Sulod hin maiha nga panahon nakapahiburong hiya ha ira tungod han iya salamangka, sanglit pinamatian gud hiya nira."
                },
                "12": {
                    "verse_nr": "12",
                    "verse": "Kundi han pagtoo na nira han iginsangyaw ni Felipe mahitungod han Maupay nga Sumat han Ginhadian han Dyos ngan han ngaran ni Jesu-Cristo, ginbunyagan hira, kalalaken-an ngan kababayen-an."
                },
                "13": {
                    "verse_nr": "13",
                    "verse": "Tinmoo man liwat hi Simon, ngan kahuman pagbunyagi ha iya, nag-upodupod hiya kan Felipe. Ngan nahipausa hiya han pakakita niya han mga urosahon ngan mga milagro nga ginbuhat."
                },
                "14": {
                    "verse_nr": "14",
                    "verse": "Han pakabati han mga apostoles ha Jerusalem nga kinmarawat han pulong han Dyos an mga tawo ha Samaria, iginpadara nira hi Pedro ug Juan ngadto ha ira."
                },
                "15": {
                    "verse_nr": "15",
                    "verse": "Han pag-abot nira, nag-ampo hira para han mga magtinuohon basi makarawat nira han Espiritu Santo."
                },
                "16": {
                    "verse_nr": "16",
                    "verse": "Kay waray pa man kumunsad an Espiritu Santo ha bisan usa ha ira; ginbunyagan la hira ha ngaran han Ginoo nga Jesus."
                },
                "17": {
                    "verse_nr": "17",
                    "verse": "Niyan iginpandong nira Pedro ug Juan an ira mga kamot ha ira, ngan kinarawat nira an Espiritu Santo."
                },
                "18": {
                    "verse_nr": "18",
                    "verse": "Hinkit-an ni Simon nga iginhatag ha mga tawo an Espiritu Santo dida han pagpandongi ha ira han mga kamot han mga apostoles. Sanglit ginhugay niya hin salapi hira Pedro ug Juan"
                },
                "19": {
                    "verse_nr": "19",
                    "verse": "ngan ginsiring, \u201cTagi man ako niyo hini nga gahom, basi bisan hin-o an akon pagpandongan, makarawat liwat han Espiritu Santo.\u201d"
                },
                "20": {
                    "verse_nr": "20",
                    "verse": "Kundi ginbaton hiya ni Pedro, \u201cMaghikaraot unta ikaw upod an imo kwarta tungod han imo paghunahuna nga mapapalit mo hin kwarta an hatag han Dyos!"
                },
                "21": {
                    "verse_nr": "21",
                    "verse": "Waray ka bahin o labot han amon buruhaton kay diri matadong an imo kasingkasing ha atubangan han Dyos."
                },
                "22": {
                    "verse_nr": "22",
                    "verse": "Sanglit pagbasoli ini nga maraot mo nga panuyo, ngan pag-ampo ha Ginoo nga pasayloon ka tungod han imo pakahunahuna hin sugad hini."
                },
                "23": {
                    "verse_nr": "23",
                    "verse": "Kay kinikita ko nga duro gud an imo kaawa ngan napripriso ka han sala.\u201d"
                },
                "24": {
                    "verse_nr": "24",
                    "verse": "Nagsiring hi Simon kanda Pedro ug Juan, \u201cAlayon hin pag-ampo ha akon ngadto ha Ginoo basi an mga butang nga ginyakan niyo diri nahinabo ha akon!\u201d"
                },
                "25": {
                    "verse_nr": "25",
                    "verse": "Katapos nira pagpamatuod ngan pagsangyaw han mensahe han Ginoo, binmalik ha Jerusalem hira Pedro ug Juan. Iginwali liwat nira an Maupay nga Sumat ha damo nga mga baryo han Samaria nga ira inagian."
                },
                "26": {
                    "verse_nr": "26",
                    "verse": "Nagsiring kan Felipe in usa nga anghel han Ginoo, \u201cPag-andam ngan kadto ha timogan, ha dalan nga tikang ha Jerusalem tipakadto ha Gaza.\u201d (Diri na ginagamit ini nga dalan.)"
                },
                "27": {
                    "verse_nr": "27",
                    "verse": "Sanglit nag-andam hi Felipe ngan kinmadto. Niyan may usa nga yunuko nga taga-Etiopia nga tipauli na. Usa hiya nga importante nga opisyal ug tisurero ni Candace o Rayna han Etiopia. Kinmadto hiya ha Jerusalem hin pagsingba han Dyos, ngan nagtitipauli na nga sakay han iya karuwahe. Samtang nagsasakay hiya, nagbibinasa hiya han basahan nga sinurat ni Isaias nga manaragna."
                },
                "28": {
                    "verse_nr": "28",
                    "verse": "Sanglit nag-andam hi Felipe ngan kinmadto. Niyan may usa nga yunuko nga taga-Etiopia nga tipauli na. Usa hiya nga importante nga opisyal ug tisurero ni Candace o Rayna han Etiopia. Kinmadto hiya ha Jerusalem hin pagsingba han Dyos, ngan nagtitipauli na nga sakay han iya karuwahe. Samtang nagsasakay hiya, nagbibinasa hiya han basahan nga sinurat ni Isaias nga manaragna."
                },
                "29": {
                    "verse_nr": "29",
                    "verse": "Nagsiring kan Felipe an Espiritu Santo, \u201cKadtoa ngan duoka ito nga karuwahe.\u201d"
                },
                "30": {
                    "verse_nr": "30",
                    "verse": "Dinmalagan hin paghirani hi Felipe ngan hinbatian niya nga nagbabasa an yunuko han basahan ni manaragna Isaias. Niyan nagpakiana hi Felipe ha iya, \u201cNakakasabot ka ba han imo ginbabasa?\u201d"
                },
                "31": {
                    "verse_nr": "31",
                    "verse": "Nagbaton an opisyal, \u201cUunanhon ko hin pakasabot kon waray magtutdo hini ha akon?\u201d Ngan ginhangyo niya hi Felipe nga sumakay han karuwahe sapit ha iya."
                },
                "32": {
                    "verse_nr": "32",
                    "verse": "Amo ini an bahin han Kasuratan nga iya ginbabasa:\n\u201cSugad hiya hin karnero nga gindara basi pag-ihawon.\nSugad hiya hin nati nga karnero nga waray aringasa kon gin-aarotan."
                },
                "33": {
                    "verse_nr": "33",
                    "verse": "Ginpakaalohan hiya ngan waray tagi hin katadongan.\nWaray makakagsumat mahitungod han iya katulinan,\nkay natapos na man an iya kinabuhi dinhe ha tuna.\u201d"
                },
                "34": {
                    "verse_nr": "34",
                    "verse": "Nagsiring kan Felipe an opisyal, \u201cSumati ako kon hin-o an hinnanabihan hini han manaragna. Hiya ba, o lain ba nga tawo?\u201d"
                },
                "35": {
                    "verse_nr": "35",
                    "verse": "Sanglit gin-asoyan hiya ni Felipe han Maupay nga Sumat mahitungod kan Jesus tikang gud dinhe hini nga bahin han Kasuratan."
                },
                "36": {
                    "verse_nr": "36",
                    "verse": "Samtang nagpapadayon hira ha dalan, inmabot hira hin dapit nga may-ada tubig, ngan nagsiring an opisyal, \u201cIini na in tubig; ano pa man in nakakaulang hin pagbunyag ha akon?\u201d\n("
                },
                "37": {
                    "verse_nr": "37",
                    "verse": "Nagsiring ha iya hi Felipe, \u201cMabubunyagan ka kon kinasingkasing gud an imo pagtoo.\u201d\nBinmaton hiya, \u201cOo, natoo ako nga hi Jesu-Cristo amo an Anak han Dyos.\u201d)"
                },
                "38": {
                    "verse_nr": "38",
                    "verse": "Ginpaukoy han opisyal an karuwahe, linmugsong hira Felipe ngan an opisyal ngadto han tubig, ngan ginbunyagan hiya ni Felipe."
                },
                "39": {
                    "verse_nr": "39",
                    "verse": "Han paghaw-as nira han tubig, gindara hi Felipe han Espiritu han Ginoo ngan waray na hiya hikit-i han opisyal. Kundi nagpadayon hin pagsakay nga malipayon an opisyal."
                },
                "40": {
                    "verse_nr": "40",
                    "verse": "Nakasabot na la hi Felipe nga nakadto na hiya ha Azoto. Nagpadayon hiya ngadto ha Cesarea ngan nagwali hiya han Maupay nga Sumat ha kada bungto nga iya inagian."
                }
            }
        },
        "9": {
            "chapter_nr": "9",
            "chapter": {
                "1": {
                    "verse_nr": "1",
                    "verse": "Hini nga panahon nagpadayon hi Saulo han iya mapintas nga mga panarhog hin pagpatay han mga tinun-an han Ginoo. Kinmadto hiya han Labaw nga Padi"
                },
                "2": {
                    "verse_nr": "2",
                    "verse": "ngan nangaro hin mga surat nga magpapakilala ha iya didto ha mga sinagoga han mga Judiyo ha Damasco, basi kon hiagian niya didto in bisan hin-o nga lalake o babaye nga mga sakop han Dalan han Ginoo, makakahimo hiya hin pagdakop ngan ibabalik niya ngadto ha Jerusalem."
                },
                "3": {
                    "verse_nr": "3",
                    "verse": "Han nagtitikahirani na hi Saulo han syudad han Damasco, tigda la nga nalukop hiya hin kapawa nga tikang ha langit."
                },
                "4": {
                    "verse_nr": "4",
                    "verse": "Natumba hiya ngan hinbatian niya in tingog nga nasiring ha iya, \u201cSaulo, Saulo, kay ano nga ginpapakurian mo ako?\u201d"
                },
                "5": {
                    "verse_nr": "5",
                    "verse": "Nagpakiana hiya, \u201cHin-o ka ba, Ginoo?\u201d\nBinmaton an tingog, \u201cAmo ako hi Jesus nga imo ginpapakurian."
                },
                "6": {
                    "verse_nr": "6",
                    "verse": "Buhat ngan pakadto ha syudad, ngan didto pagsusumatan ka kon ano an imo pagbubuhaton.\u201d"
                },
                "7": {
                    "verse_nr": "7",
                    "verse": "An mga tawo nga kaupod ni Saulo waray makagkiwa ug makagtingog; hinbatian nira an tingog kundi waray nira hinkit-an nga tawo."
                },
                "8": {
                    "verse_nr": "8",
                    "verse": "Binmuhat hi Saulo ngan ginpukrat niya an iya mga mata, kundi waray na hiya makakita, sanglit gintugwayan hiya ngan gindara hiya nira ngadto ha Damasco."
                },
                "9": {
                    "verse_nr": "9",
                    "verse": "Sulod hin tulo ka adlaw waray hiya pakakita, ngan hito nga panahon waray hiya kumaon o uminom."
                },
                "10": {
                    "verse_nr": "10",
                    "verse": "May-ada didto ha Damasco usa nga tinun-an nga Ananias an ngaran. Pinaagi hin panan-awon nagsiring ha iya an Ginoo, \u201cAnanias!\u201d\nNgan binmaton hiya, \u201cIini ako, Ginoo.\u201d"
                },
                "11": {
                    "verse_nr": "11",
                    "verse": "Nagsiring ha iya an Ginoo, \u201cPag-andam ngan pakadto ha Matadong nga Dalan ngadto han balay ni Judas ngan pagpakiana mahitungod hin usa ka tawo nga taga-Tarsos, nga Saulo an ngaran. Nag-aampo hiya."
                },
                "12": {
                    "verse_nr": "12",
                    "verse": "Samtang nag-aampo hiya, hinkit-an niya ha usa nga panan-awon in usa ka tawo nga Ananias an ngaran nga sinmulod ngan iginpandong an iya mga kamot ha iya, basi makakita na liwat hiya.\u201d"
                },
                "13": {
                    "verse_nr": "13",
                    "verse": "Binmaton hi Ananias, \u201cGinoo, damo na in nagsumat ha akon mahitungod hini nga tawo, mahitungod han ngatanan nga magpakaharadlok nga ginbuhat niya ha imo mga tawo didto ha Jerusalem."
                },
                "14": {
                    "verse_nr": "14",
                    "verse": "Ngan kinmanhi hiya ha Damasco dara in gahom tikang han mga puno han kapadian, hin pagdakop han ngatanan nga natawag han imo ngaran.\u201d"
                },
                "15": {
                    "verse_nr": "15",
                    "verse": "Kundi nagsiring ha iya an Ginoo, \u201cKadto na, kay ginpili ko hiya hin pagsirbe ha akon, ha pagpakilala han akon ngaran ha mga Hentil ngan mga hadi, ngan sugad man ha mga tawo han Israel."
                },
                "16": {
                    "verse_nr": "16",
                    "verse": "Ngan ako ngahaw an magpapakita ha iya han ngatanan nga iya pag-aantoson tungod ha akon.\u201d"
                },
                "17": {
                    "verse_nr": "17",
                    "verse": "Sanglit kinmadto hi Ananias han balay ngan iginpandong kan Saulo an iya mga kamot. Nagsiring hiya, \u201cBugto Saulo, ginsugo ako han Ginoo\u2014ni Jesus ngahaw nga pinmakita ha imo dida ha dalan han imo pagtipakanhi. Ginsugo ako niya basi makakita ka na liwat ngan mapuno ka han Espiritu Santo.\u201d"
                },
                "18": {
                    "verse_nr": "18",
                    "verse": "Nagkataktak dayon in sugad hin mga hingbis hin isda tikang han mga mata ni Saulo, ngan nakakita na liwat hiya. Binmuhat hiya ngan ginbunyagan"
                },
                "19": {
                    "verse_nr": "19",
                    "verse": "ngan kahuman han iya pagkaon, nagmakusog hiya.\nNagpabilin hi Saulo upod han mga magtinuohon didto ha Damasco sulod hin pira ka adlaw."
                },
                "20": {
                    "verse_nr": "20",
                    "verse": "Kinmadto dayon hiya ha mga sinagoga ngan nagwali nga hi Jesus amo an Anak han Dyos."
                },
                "21": {
                    "verse_nr": "21",
                    "verse": "Nanhipausa an ngatanan nga nakabati ha iya ngan nagpakiana, \u201cDiri ba amo ini an tawo didto ha Jerusalem nga nagpinamatay han ngatanan nga nagtatawag han ngaran ni Jesus? Ngan diri ba kinmanhi hiya para hini gud nga tuyo: hin pagdakop ngan pagdara ha ira ngadto han mga puno han kapadian?\u201d"
                },
                "22": {
                    "verse_nr": "22",
                    "verse": "Kundi nagdugang pa gud hin kamadasigon an pagwali ni Saulo, ngan marig-on kaupay an iya mga pagmatuod nga hi Jesus amo an Mesiyas. Sanglit waray gud nakabaton ha iya an mga Judiyo nga nag-ukoy didto ha Damasco."
                },
                "23": {
                    "verse_nr": "23",
                    "verse": "Paglabay hin damo nga mga adlaw, nagkatirok an mga Judiyo ngan naglarang hira hin pagpatay kan Saulo"
                },
                "24": {
                    "verse_nr": "24",
                    "verse": "kundi hinbaroan ini niya. Ginbantayan nira adlaw gab-i an mga portahan han syudad basi patayon hiya."
                },
                "25": {
                    "verse_nr": "25",
                    "verse": "Kundi usa ka gab-i ginkuha hi Saulo han iya mga sakop ngan gintunton hiya, sulod hin alat, ngan ginpalusot hiya ha buho han pader."
                },
                "26": {
                    "verse_nr": "26",
                    "verse": "Kinmadto hi Saulo ha Jerusalem ngan nagtinguha hiya hin pagtampo han mga magtinuohon. Kundi waray hira tuod nga tinun-an na hiya, sanglit nagkahadlok hira ngatanan ha iya."
                },
                "27": {
                    "verse_nr": "27",
                    "verse": "Niyan ginbuligan hiya ni Bernabe ngan gindara hiya ngadto han nga apostoles. Iginsaysay ha ira ni Bernabe mahitungod han pakakita ni Saulo han Ginoo didto ha dalan ngan han pakighimangraw ha iya han Ginoo. Ginsumatan liwat niya hira han kaisog ni Saulo hin pagwali ha ngaran ni Jesus didto ha Damasco."
                },
                "28": {
                    "verse_nr": "28",
                    "verse": "Sanglit nagpabilin hi Saulo upod ha ira, ngan nagsudoy hiya han bug-os nga Jerusalem diin nagwali hiya nga madasigon han ngaran han Ginoo."
                },
                "29": {
                    "verse_nr": "29",
                    "verse": "Nakigkarokayakan ngan nakiglantugi liwat hiya han mga Judiyo nga Griego an pinulongan, kundi gin-iparatay lugod hiya nira."
                },
                "30": {
                    "verse_nr": "30",
                    "verse": "Han paghibaro han mga magtinuohon mahitungod hini, gindara nira hi Saulo ngadto ha Cesarea, ngan ginpakadto hiya ha Tarso."
                },
                "31": {
                    "verse_nr": "31",
                    "verse": "Tungod hini nagkamay-ada kalinaw an singbahan ha bug-os nga Judea, Galilea, ug Samaria. Pinaagi han bulig han Espiritu Santo nagmadig-on an singbahan ngan nagdamo, samtang nagpapadayon hira hin pag-ukoy dida hin kamatinahoron han Ginoo."
                },
                "32": {
                    "verse_nr": "32",
                    "verse": "Nagsudoy hi Pedro ha ngatanan nga dapit, ngan usa ka panahon kinmadto hiya hin pagduaw han mga tawo han Dyos nga nag-uokoy didto ha Lida."
                },
                "33": {
                    "verse_nr": "33",
                    "verse": "Iginkita hiya didto hin tawo nga paralitiko nga Eneas an ngaran. Waray na ini hiya makabuhat sulod hin walo ka tuig."
                },
                "34": {
                    "verse_nr": "34",
                    "verse": "Ginsiring hiya ni Pedro, \u201cEneas, gin-uupay ka ni Jesu-Cristo. Buhat ngan lukota an imo higdaan.\u201d Binmuhat dayon hi Eneas."
                },
                "35": {
                    "verse_nr": "35",
                    "verse": "Nakakita ha iya an ngatanan nga mga tawo nga nag-uokoy ha Lida ngan ha Saron, ngan tinmoo hira han Ginoo."
                },
                "36": {
                    "verse_nr": "36",
                    "verse": "Didto ha Jope may-ada usa nga matinuohon nga babaye nga ginngangaranan nga Tabita. (Dorcas an iya ngaran ha Griego, nga bugsok an kahulogan.) Ginamit niya an iya bug-os nga panahon hin pagpakaupay ngan pagbulig han mga kablas."
                },
                "37": {
                    "verse_nr": "37",
                    "verse": "Hito nga panahon nasakit hiya ngan namatay. Ginpunasan an iya lawas ngan ginhayad didto han kwarto ha igbaw."
                },
                "38": {
                    "verse_nr": "38",
                    "verse": "Diri gud hirayo an Jope tikang ha Lida. Han pakabati han mga magtinuohon ha Jope nga nakadto hi Pedro ha Lida, ginsugo nira in duha ka tawo ngadto ha iya upod in tugon nga magdagmit gud hiya hin pagkadto ha Jope."
                },
                "39": {
                    "verse_nr": "39",
                    "verse": "Sanglit nag-andam hi Pedro ngan inmupod ha ira. Han pag-abot niya, gindara hiya nira ngadto han kwarto ha igbaw. Gin-alirongan hi Pedro han ngatanan nga mga balo nga kababayen-an nga nagtitinangis, ngan iginpapakita ha iya an mga bado ngan mga kurugpos nga ginhimo ni Dorcas han buhi pa hiya."
                },
                "40": {
                    "verse_nr": "40",
                    "verse": "Ginpaguwa hira ngatanan ni Pedro. Linmuhod ngan nag-ampo hiya. Kahuman, inatubang niya an minatay ngan sidngon, \u201cTabita, buhat!\u201d Pinmukrat ini hiya, ngan han pakakita niya kan Pedro, linmingkod hiya."
                },
                "41": {
                    "verse_nr": "41",
                    "verse": "Ginkaptan ni Pedro an kamot han babaye ngan binuligan hiya pagtukdaw. Kahuman, gintawag niya an mga magtinuohon ngan an mga balo nga kababayen-an, ngan igintubyan niya ha ira hi Dorcas nga buhi na."
                },
                "42": {
                    "verse_nr": "42",
                    "verse": "Nahibantog ini ha bug-os nga Jope, ngan damo nga mga tawo in tinmoo han Ginoo."
                },
                "43": {
                    "verse_nr": "43",
                    "verse": "Nagpabilin hi Pedro ha Jope sulod hin pira pa ka adlaw upod kan Simon nga paratina hin anit."
                }
            }
        },
        "10": {
            "chapter_nr": "10",
            "chapter": {
                "1": {
                    "verse_nr": "1",
                    "verse": "May usa ka tawo ha Cesarea nga ginngangaranan kan Cornelio, usa nga kapitan han kasondalohan nga Italyano."
                },
                "2": {
                    "verse_nr": "2",
                    "verse": "Mainampoon hiya nga tawo, ngan an bug-os niya nga panimalay nagsisingba han Dyos. Dako an iya bulig ha mga kablas nga Judiyo ngan dayuday hiya nga nag-aampo sa Dyos."
                },
                "3": {
                    "verse_nr": "3",
                    "verse": "Mga alas tres adto ha kulop nga nagkamay-ada hiya panan-awon diin hinkit-an niya in usa nga anghel nga sinmakob ha balay ngan nagsiring ha iya, \u201cCornelio!\u201d"
                },
                "4": {
                    "verse_nr": "4",
                    "verse": "Tinmutok hiya han anghel upod in kahadlok ngan nagsiring hiya, \u201cAno an imo tuyo?\u201d\nBinmaton an anghel, \u201cNakalipay han Dyos an imo mga pag-ampo ngan mga buhat hin kalooy ngan nahinumdom hiya ha imo."
                },
                "5": {
                    "verse_nr": "5",
                    "verse": "Ngan yana pagsugo hin mga tawo ngadto ha Jope hin pakigkita hin usa ka tawo, hi Simon, nga ginngangaranan kan Pedro."
                },
                "6": {
                    "verse_nr": "6",
                    "verse": "Aadto nalungon hiya kan Simon nga paratina hin anit, nga an balay aada ha ligid han dagat.\u201d"
                },
                "7": {
                    "verse_nr": "7",
                    "verse": "Niyan han pagbaya na han anghel, gintawag ni Cornelio in duha han iya mga surugoon ngan hin usa nga sondalo nga mainampoon, nga usa han iya mga tinaporan."
                },
                "8": {
                    "verse_nr": "8",
                    "verse": "Ginsumatan niya hira han nahinabo ngan ginpakadto hira ha Jope."
                },
                "9": {
                    "verse_nr": "9",
                    "verse": "Han pagkabuwas, samtang hirani na ha Jope an mga ginsugo, hi Pedro na man sinmaka ha atop han balay han tikaurudto hin pag-ampo."
                },
                "10": {
                    "verse_nr": "10",
                    "verse": "Ginutom hiya ngan karuyag kumaon. Samtang gin-aandam an pagkaon, nakakita hiya hin panan-awon."
                },
                "11": {
                    "verse_nr": "11",
                    "verse": "Hinkit-an niya nga nabuksan an langit ngan may nagtitiubos nga pareho hin halapad nga taklap nga hinigtan ha upat nga mga kanto, nga igintutunton ha tuna."
                },
                "12": {
                    "verse_nr": "12",
                    "verse": "Nakada sulod hini an ngatanan nga mga mananap nga naglalakat ngan nagkakamang, ngan ihalas nga katamsihan."
                },
                "13": {
                    "verse_nr": "13",
                    "verse": "May tingog nga nagsiring ha iya, \u201cTindog, Pedro; pag-ihaw ngan kaon!\u201d"
                },
                "14": {
                    "verse_nr": "14",
                    "verse": "Kundi nagsiring hi Pedro, \u201cDiri gad ako, Ginoo! Kay waray pa gud ako kumaon hin bisan ano nga kinikilala nga mahugaw o diri malinis sugad han amon gintutuohan.\u201d"
                },
                "15": {
                    "verse_nr": "15",
                    "verse": "Nagyakan liwat an tingog ha iya, \u201cAyaw paghunahunaa nga mahugaw an bisan ano nga ginsiring na han Dyos nga malinis.\u201d"
                },
                "16": {
                    "verse_nr": "16",
                    "verse": "Nahinabo ini makatulo, ngan kahuman, iginbalik an iya hinkit-an ngadto ha langit."
                },
                "17": {
                    "verse_nr": "17",
                    "verse": "Samtang nagpapainoino hi Pedro mahitungod han kahulogan hini nga panan-awon nga iya hinkit-an, inmabot an mga tawo nga ginsugo ni Cornelio. Nakatultol hira han balay ni Simon, ngan yana nakada na hira ha atubangan han portahan."
                },
                "18": {
                    "verse_nr": "18",
                    "verse": "Nagsangpit hira ngan nagpakiana, \u201cMay sumasaka ba dinhe nga ginngangaranan kan Simon Pedro?\u201d"
                },
                "19": {
                    "verse_nr": "19",
                    "verse": "Ginpapainoino pa ni Pedro an karuyag sidngon han panan-awon han pagsiring ha iya han Espiritu, \u201cHahani in tulo ka tawo nga nagbibiling ha imo."
                },
                "20": {
                    "verse_nr": "20",
                    "verse": "Sanglit lusad ngan ayaw pag-alang hin pag-upod ha ira kay akon hira ginsugo.\u201d"
                },
                "21": {
                    "verse_nr": "21",
                    "verse": "Sanglit linmusad hi Pedro ngan ginsiring an mga tawo, \u201cAko an iyo ginbibiling. Kay ano nga kinmanhi kamo?\u201d"
                },
                "22": {
                    "verse_nr": "22",
                    "verse": "\u201cGinsugo kami ni Kapitan Cornelio,\u201d nagbaton hira. \u201cMaupay hiya nga tawo nga nagsisingba han Dyos, ngan tinahod kaupay han ngatanan nga mga Judiyo. Ginsiring hiya han anghel han Ginoo nga dapiton ka ngadto ha iya balay, basi makabati hiya han imo karuyag igsumat.\u201d"
                },
                "23": {
                    "verse_nr": "23",
                    "verse": "Ginpauswag ni Pedro an mga tawo, ngan didto hira pakaturoga hito nga gab-i.\nHan pagkabuwas nag-andam hiya ngan inmupod ha ira. Binmunyog liwat ha iya in pira nga mga magtinuohon ha Jope."
                },
                "24": {
                    "verse_nr": "24",
                    "verse": "Han pagkasunod nga adlaw inmabot hiya ha Cesarea diin naghulat ha iya hi Cornelio upod in mga kaurupdan ngan suok nga kasangkayan nga iya gindapit."
                },
                "25": {
                    "verse_nr": "25",
                    "verse": "Han tisakob na hi Pedro, gintapo hiya ni Cornelio nga linmuhod ngan yimukbo ha iya atubangan."
                },
                "26": {
                    "verse_nr": "26",
                    "verse": "Kundi ginpabuhat hiya ni Pedro ngan ginsiring, \u201cTindog; tawo la ako pareho man ha imo.\u201d"
                },
                "27": {
                    "verse_nr": "27",
                    "verse": "Nakighinimangraw hi Pedro kan Cornelio samtang nasulod hiya han balay diin hinkit-an niya in damo nga mga tawo nga nagkatirok."
                },
                "28": {
                    "verse_nr": "28",
                    "verse": "Nagsiring hi Pedro ha ira, \u201cSayod kamo nga diri tinutugotan han iya tuluohan in Judiyo hin pagduaw ngan pakig-urosa han mga Hentil. Kundi ginpakita ako han Dyos nga kinahanglan diri ko pag-isipon nga mahugaw o diri malinis an bisan hin-o nga tawo."
                },
                "29": {
                    "verse_nr": "29",
                    "verse": "Sanglit han pagpasugoi nimo ha akon, kinmanhi ako hin waray baribad. Napakiana ako yana ha imo, \u2018Kay ano nga ginpakanhi mo ako?\u2019\u201d"
                },
                "30": {
                    "verse_nr": "30",
                    "verse": "Nagsiring hi Cornelio, \u201cSugad adto hini nga takna, tulo na ka adlaw an inmagi, nga nag-aampo ako ha akon balay, ha alas tres han kulop. Tigda la nga tinmindog ha akon atubangan in usa ka tawo nga masilaw an panapton"
                },
                "31": {
                    "verse_nr": "31",
                    "verse": "ngan nagsiring: \u2018Cornelio! Pinamatian han Dyos an imo mga pag-ampo ngan nahinumdoman an imo mga buhat ha kalooy."
                },
                "32": {
                    "verse_nr": "32",
                    "verse": "Ipakuha didto ha Jope in usa ka tawo nga Simon Pedro an ngaran. Aadto hiya nalungon kan Simon nga paratina hin anit, nga an balay aada ha ligid han dagat.\u2019"
                },
                "33": {
                    "verse_nr": "33",
                    "verse": "Sanglit ginpakuha ko ikaw dayon, ngan salamat nga kinmanhi ka. Yana hahani kami ha atubangan han Dyos naghuhulat pamati han bisan ano nga igpapayakan ha imo han Ginoo.\u201d"
                },
                "34": {
                    "verse_nr": "34",
                    "verse": "Nagtikang hi Pedro hin pamulong, \u201cHinsasabtan ko na yana nga matuod gud man nga waray han Dyos pinalabi."
                },
                "35": {
                    "verse_nr": "35",
                    "verse": "Kinakarawat niya an may kahadlok ha iya ngan nagbubuhat han matadong, bisan kon ano nga tulin hin katawhan hiya."
                },
                "36": {
                    "verse_nr": "36",
                    "verse": "Maaram kamo han mensahe nga iginhatag niya ha mga tawo han Israel, nga amo an pagpasangyaw han Maupay nga Sumat han kamurayaw pinaagi kan Jesu-Cristo, an Ginoo han ngatanan."
                },
                "37": {
                    "verse_nr": "37",
                    "verse": "Maaram kamo han dako nga nahinabo ha bug-os nga tuna han Israel, nga nagtikang ha Galilea kahuman han pagwali ni Juan han iya mensahe mahitungod hin pagbunyag."
                },
                "38": {
                    "verse_nr": "38",
                    "verse": "Maaram kamo mahitungod kan Jesus nga taga-Nazaret, nga iginbubo ha iya han Dyos an Espiritu Santo ngan an Gahom. Kinmadto hiya ha ngatanan nga dapit hin pagpakaupay ngan hin pagtambal han ngatanan nga ginagarongan han Yawa, kay an Dyos nakada ha iya."
                },
                "39": {
                    "verse_nr": "39",
                    "verse": "Mga saksi kami han ngatanan nga ginbuhat niya ha tuna han Israel ngan didto ha Jerusalem. Ginpatay hiya nira pinaagi hin pagraysangan ha iya ha kros."
                },
                "40": {
                    "verse_nr": "40",
                    "verse": "Kundi ginbanhaw hiya han Dyos ha ikatulo ka adlaw, ngan pinmakita hiya"
                },
                "41": {
                    "verse_nr": "41",
                    "verse": "diri ha ngatanan nga mga tawo kundi ha amon la nga mga saksi, nga ginpili ngadaan han Dyos. Amo kami an kinmaon ngan inminom upod ha iya kahuman niya kabanhaw."
                },
                "42": {
                    "verse_nr": "42",
                    "verse": "Ngan ginsugo kami niya hin pagwali ha mga tawo han Maupay nga Sumat, ngan pagpamatuod nga amo hiya an gintudlok han Dyos nga maghurukom han mga buhi ngan han mga minatay."
                },
                "43": {
                    "verse_nr": "43",
                    "verse": "Naghimangraw mahitungod ha iya an ngatanan nga mga manaragna nga nasiring nga an ngatanan nga natoo ha iya pasasayloon han ira mga sala pinaagi han gahom han iya ngaran.\u201d"
                },
                "44": {
                    "verse_nr": "44",
                    "verse": "Samtang nagyayakan pa hi Pedro, kinmunsad an Espiritu Santo ngada han ngatanan nga namamati han iya mensahe."
                },
                "45": {
                    "verse_nr": "45",
                    "verse": "Nanhipausa an mga magtinuohon nga Judiyo nga tikang ha Jope nga inmupod kan Pedro, nga iginbubo liwat han Dyos an iya hatag nga Espiritu Santo ngada han mga Hentil."
                },
                "46": {
                    "verse_nr": "46",
                    "verse": "Kay hinbatian nira an mga Hentil nga nagyayakan na hin lain nga mga pinulongan ngan nagdadayaw han pagkaharangdon han Dyos. Nagyakan hi Pedro"
                },
                "47": {
                    "verse_nr": "47",
                    "verse": "\u201cKinmarawat han Espiritu Santo ini nga mga tawo sugad gud han aton pagkarawat. May-ada pa ba makakagpugong nga kabunyagan hira hin tubig?\u201d"
                },
                "48": {
                    "verse_nr": "48",
                    "verse": "Sanglit nagsugo hi Pedro nga bunyagan hira ha ngaran hi Jesu-Cristo. Ngan naghangyo hira nga magpabilin hiya dida ha ira hin pira pa ka adlaw."
                }
            }
        },
        "11": {
            "chapter_nr": "11",
            "chapter": {
                "1": {
                    "verse_nr": "1",
                    "verse": "Nahibaroan han mga apostoles ngan han mga magtinuohon ha bug-os nga Judea nga an mga Hentil kinmarawat liwat han pulong han Dyos."
                },
                "2": {
                    "verse_nr": "2",
                    "verse": "Han pagkadto ni Pedro ha Jerusalem, ginsusnan hiya han hugpo han mga Judiyo nga karuyag torion an mga Hentil, sugad han ira gintutuohan. Nagsiring hira"
                },
                "3": {
                    "verse_nr": "3",
                    "verse": "\u201cKay ano nga nakig-usa ka hadton diri tinori nga mga Hentil ngan nakigsaro ka pa ngani ha ira?\u201d"
                },
                "4": {
                    "verse_nr": "4",
                    "verse": "Sanglit iginsaysay ha ira hin tukib ni Pedro an nahinabo tikang gud ha tinikangan"
                },
                "5": {
                    "verse_nr": "5",
                    "verse": "\u201cNag-aampo ako didto ha syudad han Jope ngan nagkamay-ada ako hin usa nga panan-awon. Hinkit-an ko nga may nagtitipaubos nga sugad hin halapad nga taklap tikang ha langit nga gintutunton pinaagi han upat nga mga kanto, ngan hinmunong ini sapit ha akon."
                },
                "6": {
                    "verse_nr": "6",
                    "verse": "Gin-usisa ko an sulod hini, ngan hinkit-an ko in mga hayop, mga mananap nga naglalakat ngan nagkakamang, ngan mga ihalas nga katamsihan."
                },
                "7": {
                    "verse_nr": "7",
                    "verse": "Niyan nakabati ako hin tingog nga nagsiring ha akon, \u2018Pedro, tindog; pag-ihaw ngan kaon!\u2019"
                },
                "8": {
                    "verse_nr": "8",
                    "verse": "Kundi nagsiring ako, \u2018Diri gud ako, Ginoo! Kay waray pa gud nakasulod ha akon baba nga mahugaw o diri malinis nga pagkaon.\u2019"
                },
                "9": {
                    "verse_nr": "9",
                    "verse": "Nagyakan liwat an tingog tikang ha langit, \u2018Ayaw paghunahunaa nga mahugaw in bisan ano nga ginsiring na han Dyos nga malinis.\u2019"
                },
                "10": {
                    "verse_nr": "10",
                    "verse": "Nahinabo ini makatulo ngan kahuman, iginbalik an akon hinkit-an ngadto ha langit."
                },
                "11": {
                    "verse_nr": "11",
                    "verse": "Hito manta nga takna inmabot ha balay nga akon sinak-an in tulo ka tawo nga ginsugo tikang ha Cesarea."
                },
                "12": {
                    "verse_nr": "12",
                    "verse": "Ginsiring ako han Espiritu nga umupod ako ha ira hin waray pagruhaduha. Inmupod liwat ha akon ngadto ha Cesarea ini nga unom nga mga magtinuohon nga taga-Jope, ngan sinmulod kami ngatanan han balay ni Cornelio."
                },
                "13": {
                    "verse_nr": "13",
                    "verse": "Iginsumat niya ha amon nga nakakita hiya hin anghel nga natindog ha sulod han iya balay, nga nagsiring ha iya, \u2018Pagsugo hin mga tawo ngadto ha Jope, ngan ipakuha didto in usa ka tawo nga Simon Pedro an ngaran."
                },
                "14": {
                    "verse_nr": "14",
                    "verse": "Magyayakan hiya ha iyo hin mga pulong nga makakatalwas ha imo ngan han bug-os mo nga panimalay.\u2019"
                },
                "15": {
                    "verse_nr": "15",
                    "verse": "Ngan han pagtikang ko na hin pagyakan, kinmunsad ha ira an Espiritu Santo sugad gud han pagkunsad ha aton hadto han Espiritu Santo."
                },
                "16": {
                    "verse_nr": "16",
                    "verse": "Niyan nahinumdom ako han iginsiring han Ginoo, \u2018Nagbunyag hin tubig hi Juan, kundi pagbubunyagan kamo han Espiritu Santo.\u2019"
                },
                "17": {
                    "verse_nr": "17",
                    "verse": "Dayag kaupay nga naghatag an Dyos ngadto hito nga mga Hentil hin sugad nga hatag nga aton nakarawat ha iya dida han pagtoo naton kan Jesu-Cristo nga aton Ginoo. Sanglit hin-o ngani ako nga magpupugong han Dyos?\u201d"
                },
                "18": {
                    "verse_nr": "18",
                    "verse": "Han pakabati nira hini, inmokoy an ira pagsuson ngan gindayaw nira an Dyos hin pagsiring, \u201cKon sugad, naghatag liwat an Dyos ngadto han mga Hentil hin higayon hin pagbasol basi hira mabuhi!\u201d"
                },
                "19": {
                    "verse_nr": "19",
                    "verse": "Nagsarang an mga magtinuohon tungod han pagpakurii ha ira nga nahinabo han pagpataya kan Esteban. Nahingadto in pira ha ira ha Fenicia, ha Cipre, ngan ha Antioquia, nga nagsusumat hira han mensahe ngadto la han mga Judiyo."
                },
                "20": {
                    "verse_nr": "20",
                    "verse": "Kundi kinmadto ha Antioquia in mga magtinuohon nga taga-Cipre ug Cirene ngan nagpasangyaw hira han mensahe ngadto han mga Hentil liwat, ngan ira ginsumatan han Maupay nga Sumat mahitungod han Ginoo nga Jesus."
                },
                "21": {
                    "verse_nr": "21",
                    "verse": "Nakada ha ira an gahom han Ginoo, ngan tinmoo in damo kaupay nga mga tawo, ngan nakabig hira ngadto ha Ginoo."
                },
                "22": {
                    "verse_nr": "22",
                    "verse": "Inmabot ha singbahan ha Jerusalem an sumat mahitungod hini, sanglit ginsugo nira hi Bernabe ngadto ha Antioquia."
                },
                "23": {
                    "verse_nr": "23",
                    "verse": "Han pag-abot niya didto ngan han pakakita niya nga ginpakaupay han Dyos an mga tawo, nalipay hiya ngan gin-aghat niya hira ngatanan nga magmatinumanon ngan magmatinuohon hira han Ginoo ha bug-os nira nga mga kasingkasing."
                },
                "24": {
                    "verse_nr": "24",
                    "verse": "Buotan nga tawo hi Bernabe, nga puno han Espiritu Santo ngan hin pagtoo. Sanglit damo nga mga tawo in nakabig ngadto ha Ginoo."
                },
                "25": {
                    "verse_nr": "25",
                    "verse": "Niyan kinmadto hi Bernabe ha Tarso hin pagbiling kan Saulo."
                },
                "26": {
                    "verse_nr": "26",
                    "verse": "Han paghiagii niya kan Saulo, igin-upod niya ngadto ha Antioquia. Sulod hin usa ka tuig nakig-urosa hira nga duha han mga tawo han singbahan, ngan nagtutdo hin kadam-an nga mga tawo. Didto ha Antioquia an syahan nga pagtawga nga Cristianos an mga magtinuohon."
                },
                "27": {
                    "verse_nr": "27",
                    "verse": "Hadto nga panahon inmabot ha Antioquia in mga manaragna nga tikang ha Jerusalem."
                },
                "28": {
                    "verse_nr": "28",
                    "verse": "Tinmindog in usa ha ira nga Agabo an ngaran, ngan nagtagna pinaagi han gahom han Espiritu nga maabot ha bug-os nga kalibutan in dako nga kagutom. (Nahinabo ini ha panahon nga hi Claudio an Emperador.)"
                },
                "29": {
                    "verse_nr": "29",
                    "verse": "Nagkauruyon an mga magtinuohon nga magpapadara an tagsa ha ira, sugad han iya mahihimo, basi makabulig han ira igkasi mga magtinuohon nga nag-uokoy ha tuna han Judea."
                },
                "30": {
                    "verse_nr": "30",
                    "verse": "Ginbuhat nira ini, ngan ginpadara nira an kwarta kanda Bernabe ug Saulo ngadto han mga katigurangan han singbahan."
                }
            }
        },
        "12": {
            "chapter_nr": "12",
            "chapter": {
                "1": {
                    "verse_nr": "1",
                    "verse": "Hini nga panahon nagtikang hi Hadi Herodes hin pagpakurii in pira nga mga kaapi han singbahan."
                },
                "2": {
                    "verse_nr": "2",
                    "verse": "Iginpapatay niya pinaagi hin espada hi Santiago nga bugto ni Juan."
                },
                "3": {
                    "verse_nr": "3",
                    "verse": "Han pakakita niya nga nakalipay ini han mga Judiyo, nagpadayon hiya ngan iginpadakop liwat hi Pedro. (Nahinabo ini ha panahon han Pyesta han Tinapay nga Waray Patubo.)"
                },
                "4": {
                    "verse_nr": "4",
                    "verse": "Kahuman pagdakpa ha iya, ginpriso hi Pedro ngan ginpabantayan hin upat ka hugpo nga mga gwardya, nga tag-upat nga mga sondalo an kada hugpo. Naglarang hi Herodes nga pagbibistahon hiya ha atubangan han mga tawo kahuman han Pyesta han Paglabay."
                },
                "5": {
                    "verse_nr": "5",
                    "verse": "Sanglit ginsulod hi Pedro ha bilanggoan kundi an mga tawo han singbahan nagpadayon han ira mainiton nga pag-ampo ngadto ha Dyos tungod ha iya."
                },
                "6": {
                    "verse_nr": "6",
                    "verse": "Dida han gab-i nga pagdadad-on na hiya ni Herodes han pagkabuwas ngadto han mga tawo, nakaturog hi Pedro ha butnga hin duha nga mga gwardya. Ginapos hiya hin duha nga kadena, ngan may mga gwardya nga nagbabantay han portahan han bilanggoan."
                },
                "7": {
                    "verse_nr": "7",
                    "verse": "Tigda la nga inmabot didto in usa nga anghel han Ginoo, ngan nagmalamrag an sulod han prisohan. Ginbantad han anghel an sugbong ni Pedro, ginpukaw hiya ngan ginsiring, \u201cDagmit! Buhat!\u201d ngan natangtang dayon an mga kadena ha iya mga kamot."
                },
                "8": {
                    "verse_nr": "8",
                    "verse": "Ngan nagsiring an anghel, \u201cHugta an imo bakos ngan isul-ot an imo mga sandalyas.\u201d Gintuman ini ni Pedro ngan nagsiring pa an anghel, \u201cPagkurugpos ngan sunod ha akon.\u201d"
                },
                "9": {
                    "verse_nr": "9",
                    "verse": "Sinmunod ha iya hi Pedro hin paggawas han bilanggoan. Kundi diri hiya maaram kon tinuod ba an ginbubuhat han anghel; hunahuna niya nga usa la adto nga panan-awon."
                },
                "10": {
                    "verse_nr": "10",
                    "verse": "Inagian nira an syahan ngan an ikaduha nga mga gwardyahan ngan inmabot hira han portahan nga puthaw nga ginagawsan ngadto han syudad. Naglugaring la pag-abre an portahan para ha ira ngan nagkagawas hira. Inmagi hira hin usa nga kalsada ngan binayaan dayon hi Pedro han anghel."
                },
                "11": {
                    "verse_nr": "11",
                    "verse": "Niyan nakasabot hi Pedro han nahinabo ha iya ngan nagsiring, \u201cYana maaram na ako nga matuod gud an ngatanan. Ginsugso han Ginoo an iya anghel ngan gintalwas ako niya tikang han gahom ni Herodes ngan tikang han ngatanan nga karuyag han mga Judiyo nga mahinabo ha akon.\u201d"
                },
                "12": {
                    "verse_nr": "12",
                    "verse": "Han kasayod niya han iya kamutangan, kinmadto hiya ha balay ni Maria nga iroy ni Juan Marcos diin nagkatirok in damo nga mga tawo nga nag-aampo."
                },
                "13": {
                    "verse_nr": "13",
                    "verse": "Nagtuktok hi Pedro han portahan ha gawas, ngan kinmadto in usa nga surugoon nga Roda an ngaran hin panginano."
                },
                "14": {
                    "verse_nr": "14",
                    "verse": "Kinilala niya an tingog ni Pedro, ngan tungod ha dako niya nga kalipay, dinmalagan hiya hin pagbalik, nga waray kaabrehi an porta, ngan nagsumat hiya nga nakadto ha gawas hi Pedro."
                },
                "15": {
                    "verse_nr": "15",
                    "verse": "\u201cNalilipong ka ba?\u201d ginsiring hiya nira. Kundi nagdig-on gud hiya nga matuod an iya ginyakan. Sanglit binmaton hira, \u201cAn anghel adto niya.\u201d"
                },
                "16": {
                    "verse_nr": "16",
                    "verse": "Nagpadayon hin pagtuktok hi Pedro, ngan han pag-abrehi na nira han porta ngan han pakakita nira ha iya, nahipausa hira."
                },
                "17": {
                    "verse_nr": "17",
                    "verse": "Ginsenyasan hira niya nga maghilom hira, ngan iginsaysay ha ira kon ginpaunan-o han Ginoo hin pagpagawas ha iya ha bilanggoan. Nagsiring hiya, \u201cIgsumat ini kan Santiago ngan han iba nga mga magtinuohon.\u201d Katapos binmaya hiya ha ira ngan kinmadto ha lain nga dapit."
                },
                "18": {
                    "verse_nr": "18",
                    "verse": "Han pagkaaga na duro an kalisang han mga gwardya kon ano an nahinabo kan Pedro."
                },
                "19": {
                    "verse_nr": "19",
                    "verse": "Nagsugo hi Herodes hin pagpabiling kan Pedro, kundi waray hira makaagi ha iya. Sanglit ginpaimbistigar niya an mga gwardya ngan nagsugo hiya nga pamatayon ini hira.\nKahuman hini, kinmadto hi Herodes ha Cesarea tikang ha Judea ngan nagpabilin hiya didto hin pira ka adlaw."
                },
                "20": {
                    "verse_nr": "20",
                    "verse": "Nasina hin duro hi Herodes han mga tawo ha Tiro ug ha Sidon. Sanglit nagkaurosa hira hin pakigkita kan Herodes. Syahan nadara nira hi Blasto nga tinaporan han palasyo hin pagbulig ha ira. Niyan kinmadto hira kan Herodes ngan nakigsangkay ha iya, kay an pagkaon han ira nasod natikang man ha tuna han hadi."
                },
                "21": {
                    "verse_nr": "21",
                    "verse": "Dida hin usa nga gintalaan nga adlaw nagsul-ot hi Herodes han iya hadianon nga biste, linmingkod han iya trono, ngan namulong ha mga tawo."
                },
                "22": {
                    "verse_nr": "22",
                    "verse": "Naggoliat an mga tawo, \u201cDiri ini tawo nga nagyayakan, kundi usa nga diyos!\u201d"
                },
                "23": {
                    "verse_nr": "23",
                    "verse": "Ginhampak dayon hi Herodes han anghel han Ginoo kay waray niya pasidunggi an Dyos. Ginkaon hiya hin mga ulod ngan namatay."
                },
                "24": {
                    "verse_nr": "24",
                    "verse": "Nagpadayon hin paglurab ngan pagtubo an pulong han Dyos."
                },
                "25": {
                    "verse_nr": "25",
                    "verse": "Nakahuman hira Bernabe ug Saulo han ira buruhaton ngan binmalik hira tikang ha Jerusalem nga dara nira hi Juan Marcos."
                }
            }
        },
        "13": {
            "chapter_nr": "13",
            "chapter": {
                "1": {
                    "verse_nr": "1",
                    "verse": "Didto ha singbahan han Antioquia may-ada mga manaragna ngan mga magturutdo nga amo hira Bernabe, Simeon (nga gin-agnayan hin Negro), Lucio (nga taga-Cirene), Manaen (nga nagtubo upod kan Gobernador Herodes), ug Saulo."
                },
                "2": {
                    "verse_nr": "2",
                    "verse": "Samtang nag-aalagad hira han Ginoo ngan nagpupuasa, nagsiring ha ira an Espiritu Santo, \u201cLaina para ha akon hira Bernabe ug Saulo para hin pagtuman han buruhaton nga iginhatag ko ha ira, nga amo an hinungdan han pagtawga ko ha ira.\u201d"
                },
                "3": {
                    "verse_nr": "3",
                    "verse": "Nagpuasa ngan nag-ampo hira, iginpandong an ira mga kamot kanda Bernabe ug Saulo, ngan ginpagikan hira."
                },
                "4": {
                    "verse_nr": "4",
                    "verse": "Tungod nga ginsugo man han Espiritu Santo hira Bernabe ug Saulo, kinmadto hira ha Seleucia ngan tikang didto nagsakay hira ngadto ha puro han Cipre."
                },
                "5": {
                    "verse_nr": "5",
                    "verse": "Han pag-abot nira ha Salamina, nagwali hira han pulong han Dyos didto han mga sinagoga han mga Judiyo. Upod nira hi Juan Marcos nga ira kabulig."
                },
                "6": {
                    "verse_nr": "6",
                    "verse": "Ginluob nira hin paglatas an puro tubtob ngadto ha Papos, diin iginkita nira in salamangkero nga ginngangaranan kan Bar-Jesus; usa hiya nga Judiyo nga napakamanaragna."
                },
                "7": {
                    "verse_nr": "7",
                    "verse": "Sangkay hiya ni Sergio Paulo, an Gobernador han puro, nga usa ka tawo nga maaram. Iginpatawag han Gobernador hira Bernabe ug Saulo, kay karuyag niya mamati han pulong han Dyos."
                },
                "8": {
                    "verse_nr": "8",
                    "verse": "Kundi gin-ulang hira ni Elimas nga salamangkero (ini an iya ngaran ha Griego); gintinguha niya nga mahibulag han pagtoo an Gobernador."
                },
                "9": {
                    "verse_nr": "9",
                    "verse": "Niyan hi Saulo\u2014nga kinikilala liwat nga Pablo, nga puno han Espiritu Santo, sinmiplat hiya han salamangkero"
                },
                "10": {
                    "verse_nr": "10",
                    "verse": "ngan nagsiring, \u201cIkaw nga anak han Yawa! Kaaway ka han ngatanan nga mag-upay; puno ka han ngatanan nga yawan-on nga mga panlimbong, ngan diri ka nahunong hin pagpanhimuwa han mga kamatuoran han Ginoo!"
                },
                "11": {
                    "verse_nr": "11",
                    "verse": "Yana pagsisirotan ka han Ginoo. Mabubuta ka ngan diri ka makita han kapawa sulod hin pira ka adlaw!\u201d\nHa gilayon nagmasirom an pangita ni Elimas ngan nagbalikbalik hiya pamiling hin magtutugway ha iya."
                },
                "12": {
                    "verse_nr": "12",
                    "verse": "Han pakakita han Gobernador hini nga nahinabo, tinmoo hiya tungod nga duro an iya paghipausa han pagturon-an mahitungod han Ginoo."
                },
                "13": {
                    "verse_nr": "13",
                    "verse": "Tikang ha Papos nagsakay hira Pablo ngan han iya mga kaupod, ngan inmabot hira ha Perga, nga usa nga syudad ha Panfilya, kundi binayaan hira ni Juan Marcos nga inmoli ngadto ha Jerusalem."
                },
                "14": {
                    "verse_nr": "14",
                    "verse": "Tikang ha Perga nagpadayon hira ngadto ha Antioquia han Pisidia, ngan ha Adlaw nga Iparahuway sinmulod hira han sinagoga ngan linmingkod."
                },
                "15": {
                    "verse_nr": "15",
                    "verse": "Kahuman pagbasa tikang han Balaod ni Moises ngan han sinurat han mga manaragna, nagpatugon ha ira an mga opisyal han sinagoga nga nasiring, \u201cKabugtoan, kon may-ada kamo mga pulong nga makakapadasig han mga tawo, karuyag namon nga magyakan kamo ha ira.\u201d"
                },
                "16": {
                    "verse_nr": "16",
                    "verse": "Tinmindog hi Pablo ngan nagsenyas hiya ha ira nga maghilom, ngan namulong hiya:\n\u201cMga igkasi ko Israelita ngan ngatanan nga mga Hentil nga hahani nga nagsisingba han Dyos: pamatii ako!"
                },
                "17": {
                    "verse_nr": "17",
                    "verse": "An Dyos han katawhan han Israel nagpili han aton mga kaapoy-apoyan ngan ginhimo hira nga dako nga nasod ha panahon han pag-ukoy nira nga mga lumalangyaw didto ha Ehipto. Ginpagawas hira han Dyos tikang ha Ehipto pinaagi han iya dako nga gahom"
                },
                "18": {
                    "verse_nr": "18",
                    "verse": "ngan sulod hin 40 ka tuig gin-ilob niya hira didto ha kamingawan."
                },
                "19": {
                    "verse_nr": "19",
                    "verse": "Ginbungkag niya in pito nga mga nasod didto ha tuna han Canaan, ngan ginhatag ini ha ira ngan ginpatag-iya hira hini nga tuna."
                },
                "20": {
                    "verse_nr": "20",
                    "verse": "Nahinabo ini ngatanan sulod hin mga 450 ka tuig.\n\u201cKahuman hini, gintagan niya hira hin mga maghurukom tubtob han panahon ni manaragna Samuel."
                },
                "21": {
                    "verse_nr": "21",
                    "verse": "Ngan han pag-aro na nira hin hadi, iginhatag ha ira han Dyos hi Saulo nga anak ni Cis, tikang han tribo ni Benjamin basi maghadi ha ira hin 40 ka tuig."
                },
                "22": {
                    "verse_nr": "22",
                    "verse": "Kahuman pagpaiwasa ha iya, hi David an ginhimo han Dyos nga ira hadi. Amo ini an iginsiring han Dyos mahitungod ha iya, \u2018Hinbaroan ko nga hi David nga anak ni Isai amo an tawo nga akon naruruyagan ngan magtutuman han ngatanan nga akon karuyag ipabuhat ha iya.\u2019"
                },
                "23": {
                    "verse_nr": "23",
                    "verse": "Hi Jesus nga tulin ni David amo an ginhimo han Dyos nga Magtaralwas han katawhan han Israel sumala han iya iginsaad."
                },
                "24": {
                    "verse_nr": "24",
                    "verse": "Han waray pa magtikang hi Jesus han iya buruhaton, nagwali na hi Juan ha ngatanan nga mga tawo han Israel nga kinahanglan magbasol hira ngan magpabunyag."
                },
                "25": {
                    "verse_nr": "25",
                    "verse": "Han harapit na matapos hi Juan han iya buruhaton, nagsiring hiya ha mga tawo, \u2018Para ha iyo, hin-o gud ako? Diri ako amo an iyo ginhihinulat. Kundi kitaa: makanhi hiya sunod ha akon, ngan diri ngani ako takos hin paghukas han mga sandalyas han iya tiil.\u2019"
                },
                "26": {
                    "verse_nr": "26",
                    "verse": "\u201cMga igkasi ko Israelita nga mga tulin ni Abraham, ngan kamo ngatanan nga mga Hentil nga nagsisingba han Dyos: amo kita an ginpadad-an hini nga mensahe han katalwasan!"
                },
                "27": {
                    "verse_nr": "27",
                    "verse": "An mga tawo nga nag-uokoy ha Jerusalem ngan an ira mga pangulo waray kumilala nga hiya amo an Magtaralwas ngan waray hira pakasabot han mga pulong han mga manaragna nga ginbabasa ha kada Adlaw nga Iparahuway. Kundi natuman nira an mga pulong han mga manaragna pinaagi han pagsiroti nira kan Jesus."
                },
                "28": {
                    "verse_nr": "28",
                    "verse": "Ngan bisan kon waray nira hin-agian nga sadang pasikaran hin pagsirot ha iya ha kamatayon, pinangaro nira kan Pilato nga patayon hiya."
                },
                "29": {
                    "verse_nr": "29",
                    "verse": "Ngan kahuman nira pagtumana an ngatanan nga ginhimangraw han Kasuratan mahitungod ha iya, gintanggal hiya nira ha kros ngan iginlubong."
                },
                "30": {
                    "verse_nr": "30",
                    "verse": "Kundi ginbanhaw hiya han Dyos"
                },
                "31": {
                    "verse_nr": "31",
                    "verse": "ngan sulod hin damo nga mga adlaw nagpakita hiya hadton mga inmupod ha iya tikang ha Galilea ngadto ha Jerusalem. Mga saksi na hira niya yana ngadto ha katawhan han Israel."
                },
                "32": {
                    "verse_nr": "32",
                    "verse": "Ngan aanhi kami yana pagdara han Maupay nga Sumat ha iyo: an iginsaad han Dyos ha aton mga kaapoy-apoyan nga iya pagbubuhaton, gintuman na niya yana para ha aton nga ira mga tulin, pinaagi han pagbanhaw kan Jesus. Sumala han iginsurat ha ikaduha nga Salmo:\n\u2018Ikaw an akon Anak;\nyana nga adlaw nagin Amay ako nimo.\u2019"
                },
                "33": {
                    "verse_nr": "33",
                    "verse": "Ngan aanhi kami yana pagdara han Maupay nga Sumat ha iyo: an iginsaad han Dyos ha aton mga kaapoy-apoyan nga iya pagbubuhaton, gintuman na niya yana para ha aton nga ira mga tulin, pinaagi han pagbanhaw kan Jesus. Sumala han iginsurat ha ikaduha nga Salmo:\n\u2018Ikaw an akon Anak;\nyana nga adlaw nagin Amay ako nimo.\u2019"
                },
                "34": {
                    "verse_nr": "34",
                    "verse": "Ngan amo ini an iginsiring han Dyos mahitungod han pagkabanhaw niya, nga diri na gud madudunot ha lubnganan:\n\u2018Ihahatag ko ha imo an baraan ngan kasasarigan nga mga kaupayan\nnga iginsaad ko kan David.\u2019"
                },
                "35": {
                    "verse_nr": "35",
                    "verse": "Sumala han iya isinisiring ha lain nga bahin han Kasuratan,\n\u2018Diri ka matugot nga madunot ha lubnganan\nan imo baraan nga surugoon.\u2019"
                },
                "36": {
                    "verse_nr": "36",
                    "verse": "Gintuman ni David ha iya panahon an katuyoanan han Dyos, ngan niyan namatay hiya, iginlubong tampo han iya mga kaapoy-apoyan, ngan nadunot."
                },
                "37": {
                    "verse_nr": "37",
                    "verse": "Kundi waray ini mahinabo nga pagkadunot ngadto han ginbanhaw han Dyos."
                },
                "38": {
                    "verse_nr": "38",
                    "verse": "Kinahanglan hibaroan niyo ngatanan nga mga igkasi ko Israelita nga pinaagi kan Jesus iginwali ha iyo an mensahe mahitungod han pagpasaylo han mga sala; kinahanglan hibaroan niyo nga an ngatanan nga natoo ha iya natatalwas han ngatanan nga mga sala, nga diri nahihimo ini han Balaod ni Moises."
                },
                "39": {
                    "verse_nr": "39",
                    "verse": "Kinahanglan hibaroan niyo ngatanan nga mga igkasi ko Israelita nga pinaagi kan Jesus iginwali ha iyo an mensahe mahitungod han pagpasaylo han mga sala; kinahanglan hibaroan niyo nga an ngatanan nga natoo ha iya natatalwas han ngatanan nga mga sala, nga diri nahihimo ini han Balaod ni Moises."
                },
                "40": {
                    "verse_nr": "40",
                    "verse": "Sanglit pagbantay kamo basi diri mahinabo ha iyo an iginsiring han mga manaragna"
                },
                "41": {
                    "verse_nr": "41",
                    "verse": "\u2018Kitaa, kamo nga magtamay!\nKahadlok ngan pagkamatay kamo!\nKay an akon ginbubuhat yana\namo an usa nga butang nga diri sadang niyo katuohan,\nbisan pa kon may magsumat hini ha iyo!\u2019\u201d"
                },
                "42": {
                    "verse_nr": "42",
                    "verse": "Han pagguwa na nira Pablo ug Bernabe han sinagoga, ginhangyo hira han mga tawo nga bumalik han sunod nga Adlaw nga Iparahuway ngan pagsumatan hira mahitungod hin iba pa hini nga mga butang."
                },
                "43": {
                    "verse_nr": "43",
                    "verse": "Kahuman na han katirok ha sinagoga, ginsunod hira Pablo ug Bernabe hin damo nga mga Judiyo ngan damo nga mga Hentil nga nakabig ha tuluohan han mga Judiyo. Naghimangraw ha ira an mga apostoles ngan gindasig hira nga magpadayon hin pag-ukoy hin kinabuhi dida ha grasya han Dyos."
                },
                "44": {
                    "verse_nr": "44",
                    "verse": "Han pagkasunod nga Adlaw nga Iparahuway an haros ngatanan nga mga tawo han bungto kinmadto pamati han pulong han Ginoo."
                },
                "45": {
                    "verse_nr": "45",
                    "verse": "Han pakakita han mga Judiyo han damo nga mga tawo, napungot hira ngan tinmipa hira han iginyakan ni Pablo ngan ginpakaalohan pa nira hiya."
                },
                "46": {
                    "verse_nr": "46",
                    "verse": "Kundi dinmugang lugod an kaisog nira Pablo ug Bernabe hin pagyakan, \u201cKinahanglan nga kamo anay an pagwalihan han pulong han Dyos. Kundi tungod nga iyo man ini iginsasalikway ngan diri niyo gin-iisip nga takos kamo han kinabuhi nga dayon, matalikod kami ha iyo ngan makadto kami han mga Hentil."
                },
                "47": {
                    "verse_nr": "47",
                    "verse": "Kay amo ini an sugo nga iginhatag ha amon han Ginoo:\n\u2018Iginbutang ko ikaw nga magin kapawa han mga Hentil,\nbasi matalwas an bug-os nga kalibutan.\u2019\u201d"
                },
                "48": {
                    "verse_nr": "48",
                    "verse": "Nalipay an mga Hentil han pakabati nira hini, ngan gindayaw nira an mensahe han Ginoo, ngan adton mga ginpili para han dayon nga kinabuhi nahimo nga mga magtinuohon."
                },
                "49": {
                    "verse_nr": "49",
                    "verse": "Naglurab an pulong han Ginoo ha ngatanan nga dapit didto hito nga tuna."
                },
                "50": {
                    "verse_nr": "50",
                    "verse": "Kundi gintukso han mga Judiyo an mga dagko nga pagkatawo han syudad ngan an tinahod nga mga hinangad nga Hentil nga kababayen-an nga mainampoon han Dyos. Nagtikang hira hin pagpakurii kanda Pablo ug Bernabe, ngan ginpalayas hira han ira tuna."
                },
                "51": {
                    "verse_nr": "51",
                    "verse": "Ginpaspas han mga Apostoles an tapotapo han ira mga tiil nga tigaman han ira pagriwa, ngan nagpadayon hira ngadto ha Iconio."
                },
                "52": {
                    "verse_nr": "52",
                    "verse": "Duro an kalipay han mga magtinuohon ha Antioquia, ngan napuno hira han Espiritu Santo."
                }
            }
        },
        "14": {
            "chapter_nr": "14",
            "chapter": {
                "1": {
                    "verse_nr": "1",
                    "verse": "Amo gihapon an nahinabo didto ha Iconio: kinmadto hira Pablo ug Bernabe ha sinagoga han mga Judiyo. Tungod han maupay nira nga pagwali, damo nga mga Judiyo ngan mga Hentil in tinmoo."
                },
                "2": {
                    "verse_nr": "2",
                    "verse": "Kundi an mga Hentil gintukso han mga Judiyo nga diri natoo, sanglit nasina hira han mga magtinuohon."
                },
                "3": {
                    "verse_nr": "3",
                    "verse": "Nagpabilin didto hin maiha an mga apostoles. Nagwali hira hin madasigon mahitungod han Ginoo, nga nagpamatuod nga an ira mensahe mahitungod han iya grasya matuod gud, pinaagi hin paghatag ha ira han gahom hin pagbuhat hin mga milagro ngan mga orosahon."
                },
                "4": {
                    "verse_nr": "4",
                    "verse": "Nabahin an mga tawo han syudad: may inmugop han mga Judiyo ngan may-ada man liwat inmugop han mga apostoles."
                },
                "5": {
                    "verse_nr": "5",
                    "verse": "Niyan nagkauroyon in pira han mga Hentil ngan han mga Judiyo, upod an ira mga pangulo, hin pagdarahog han mga apostoles ngan hin pagbato ha ira."
                },
                "6": {
                    "verse_nr": "6",
                    "verse": "Han paghibaro hini han mga apostoles, nangalagiw hira ngadto ha Listra ngan ha Derbe nga mga syudad ha Licaonia, ngan ngadto han kahigrani nga katunaan."
                },
                "7": {
                    "verse_nr": "7",
                    "verse": "Didto iginwali nira an Maupay nga Sumat."
                },
                "8": {
                    "verse_nr": "8",
                    "verse": "Didto ha Listra may-ada tawo nga lulid nga piay tikang han iya katawo ngan waray gud hiya makalakat."
                },
                "9": {
                    "verse_nr": "9",
                    "verse": "Nalingkod hiya didto pamati han mga pulong ni Pablo. Hinkit-an ni Pablo nga natoo hiya ngan mahihimo hin kaupay, sanglit tinutokan niya an lulid"
                },
                "10": {
                    "verse_nr": "10",
                    "verse": "ngan ginsiring ha dako nga tingog, \u201cTadong hin pagtindog!\u201d Linmukso an tawo ngan naglinakatlakat."
                },
                "11": {
                    "verse_nr": "11",
                    "verse": "Han pakakita han mga tawo han ginbuhat ni Pablo, naggogliat hira ha ira yinaknan nga Licaonyanhon, \u201cAn kadiyosan nahimo nga pareho hin mga tawo ngan linmusad nganhi ha aton!\u201d"
                },
                "12": {
                    "verse_nr": "12",
                    "verse": "Ginngaranan nira hin Seus hi Bernabe ngan Herme hi Pablo, kay hiya man an parayakan."
                },
                "13": {
                    "verse_nr": "13",
                    "verse": "An padi ni Seus nga dyos nagdara hin mga baka ngan hin mga bukad ngadto han portahan, kanay templo nakadto ha gawas la han bungto. Karuyag niya ngan han mga tawo nga maghalad hini ngadto han mga apostoles."
                },
                "14": {
                    "verse_nr": "14",
                    "verse": "Han paghibaro nira Bernabe ug Pablo han ira karuyag pagbuhaton, ginggisi nira an ira mga panapton. Nagdadlagan hira ngadto ha butnga han mga tawo ngan naggoliat"
                },
                "15": {
                    "verse_nr": "15",
                    "verse": "\u201cMga tawo, kay ano nga ginbubuhat niyo ini? Mga tawo la kami pareho ha iyo! Kinmanhi kami hin pagpasangyaw han Maupay nga Sumat basi talikdan niyo ini nga waray pulos nga mga butang, ngan bumalik kamo sa Dyos nga naghimo han langit, han tuna, han dagat, ngan han ngatanan nga aada ha ira."
                },
                "16": {
                    "verse_nr": "16",
                    "verse": "Hadto nga mga panahon pinasagdan la niya an ngatanan nga mga katawhan hin pagtuman han ira karuyag."
                },
                "17": {
                    "verse_nr": "17",
                    "verse": "Kundi pirme hiya nagpapamatuod hiunong han iya kalugaringon pinaagi han magupay nga mga butang nga iya ginbubuhat: nahatag hiya ha iyo hin uran tikang ha langit ngan mga abot han tuna ha igo nga panahon; nahatag hiya ha iyo hin pagkaon ngan ginpupuno pa hin kalipay an iyo mga kasingkasing.\u201d"
                },
                "18": {
                    "verse_nr": "18",
                    "verse": "Kundi bisan pa kahuman nira pamulong, nagkuri la gihapon an mga apostoles hin pagpugong han mga tawo hin pagdara hin mga halad ngadto ha ira."
                },
                "19": {
                    "verse_nr": "19",
                    "verse": "Inmabot in mga Judiyo nga tikang ha Antioquia ha Pisidia ngan tikang ha Iconio. Nakabig nira an mga tawo, ginbato nira hi Pablo ngan gindanas nira ha gawas han bungto, kay naghunahuna hira nga patay na hiya."
                },
                "20": {
                    "verse_nr": "20",
                    "verse": "Kundi han pag-alirongi ha iya han mga magtinuohon, binmuhat hiya ngan binmalik ngadto ha bungto. Han pagkabuwas hiya ngan hi Bernabe kinmadto ha Derbe."
                },
                "21": {
                    "verse_nr": "21",
                    "verse": "Iginwali nira Pablo ug Bernabe an Maupay nga Sumat didto ha Derbe, ngan damo an ira nakabig. Niyan binmalik hira ngadto ha Listra ug Iconio ngan nagpadayon ngadto ha Antioquia ha Pisidia."
                },
                "22": {
                    "verse_nr": "22",
                    "verse": "Ginparig-on nira an mga magtinuohon ngan gindasig nira nga magpadayon hira han ira pagtoo. Nagtutdo hira, \u201cKinahanglan mag-agi kita hin damo nga mga kakurian hin pagsulod han Ginhadian han Dyos.\u201d"
                },
                "23": {
                    "verse_nr": "23",
                    "verse": "Ha kada singbahan nagtudlok hira hin mga katigurangan, ngan upod an mga pag-ampo ngan pagpuasa, igintubyan hira ngadto han Ginoo nga ira sinasarigan."
                },
                "24": {
                    "verse_nr": "24",
                    "verse": "Kahuman nira maglatas han katunaan han Pisidia, inmabot hira ha Pamfilya."
                },
                "25": {
                    "verse_nr": "25",
                    "verse": "Iginwali nira an mensahe didto ha Perga, ngan katapos linmugsong hira ngadto ha Atalia."
                },
                "26": {
                    "verse_nr": "26",
                    "verse": "Tikang didto nagsakay hira pagbalik ngadto ha Antioquia, diin didto igintubyan hira ngadto han mahigugmaon nga pagmangno han grasya han Dyos para han buruhaton nga yana ira na natuman."
                },
                "27": {
                    "verse_nr": "27",
                    "verse": "Han pag-abot nira ha Antioquia, gintirok nira an mga sakop han singbahan ngan iginsumat nira ha ira an ngatanan nga ginbuhat han Dyos pinaagi ha ira ngan kon ginpaunan-o niya basi kabuksan an dalan ngan tumoo an mga Hentil."
                },
                "28": {
                    "verse_nr": "28",
                    "verse": "Didto nagpabilin hira hin maiha upod han mga magtinuohon."
                }
            }
        },
        "15": {
            "chapter_nr": "15",
            "chapter": {
                "1": {
                    "verse_nr": "1",
                    "verse": "Nagkaabot ha Antioquia in mga tawo nga tikang ha Judea nga nagtutdo han mga magtinuohon: \u201cDiri kamo matatalwas kon diri kamo magtuman han seremonyas han pagtori sumala han ginkikinahanglan han Balaod ni Moises.\u201d"
                },
                "2": {
                    "verse_nr": "2",
                    "verse": "Ginsupak ini nga pagturon-an nira Pablo ug Bernabe, sanglit nagkamay-ada hira mapaso nga lantugi mahitungod hini. Sanglit ginkauruyonan nga makadto ha Jerusalem hira Pablo ug Bernabe ngan iba pa nga kabugtoan ha Antioquia, ngan makigkita hira han mga apostoles ngan mga katigurangan mahitungod hini nga butang nga ginkakalantugian."
                },
                "3": {
                    "verse_nr": "3",
                    "verse": "Ginpagikan hira han singbahan, ngan han pag-agi nira ha Fenicia ngan ha Samaria, iginsumat nira an kakabig han mga Hentil ngadto sa Dyos. Nakalipay ini nga sumat han ngatanan nga mga magtinuohon."
                },
                "4": {
                    "verse_nr": "4",
                    "verse": "Han pag-abot nira ha Jerusalem, ginkarawat hira han singbahan, han mga apostoles, ngan han mga katigurangan, nga ira ginsumatan mahitungod han ngatanan nga ginbuhat han Dyos pinaagi ha ira."
                },
                "5": {
                    "verse_nr": "5",
                    "verse": "Kundi tinmindog in pira han mga magtinuohon nga kaapi han hugpo han mga Parisiyo, ngan nagsiring, \u201cKinahanglan pagtorion an mga magtinuohon nga mga Hentil ngan sidngon hira nga magtuman han Balaod ni Moises.\u201d"
                },
                "6": {
                    "verse_nr": "6",
                    "verse": "Nagkatirok an mga apostoles ngan an mga katigurangan hin pagtuhay hini nga kasamok."
                },
                "7": {
                    "verse_nr": "7",
                    "verse": "Kahuman hin maiha nga larulantugi, tinmindog hi Pedro ngan nagsiring, \u201cKabugtoan ko, maaram man kamo nga han nag-agi nga panahon ginpili ako han Dyos tikang ha iyo, hin pagwali han Maupay nga Sumat ngadto han mga Hentil, basi hira makabati ngan tumoo."
                },
                "8": {
                    "verse_nr": "8",
                    "verse": "Ngan nagpadayag an Dyos nga sayod han kasingkasing han mga tawo, han iya pagkarawat han mga Hentil pinaagi hin paghatag ha ira han Espiritu Santo sugad han paghatag niya ha aton."
                },
                "9": {
                    "verse_nr": "9",
                    "verse": "Waray ginpalabi han Dyos ha aton ngan ha ira; ginpasaylo niya an ira mga sala kay tinmoo man hira."
                },
                "10": {
                    "verse_nr": "10",
                    "verse": "Sanglit kay ano nga yana karuyag man niyo nga pagsarihan an Dyos pinaagi hin pagbutang hin makuri nga paras-anon ha mga magtinuohon, nga diri ngani mahihimo hin kapas-an naton ngan han aton mga kaapoy-apoyan?"
                },
                "11": {
                    "verse_nr": "11",
                    "verse": "Diri ito amo! Natoo kami nga hira, sugad ha aton, natatalwas pinaagi han grasya han Ginoo nga Jesus.\u201d"
                },
                "12": {
                    "verse_nr": "12",
                    "verse": "Nagmingaw an bug-os nga hugpo han pakabati nira han sumat nira Bernabe ug Pablo hiunong han ngatanan nga mga orosahon ngan mga milagro nga ginbuhat han Dyos ngadto han mga Hentil pinaagi ha ira."
                },
                "13": {
                    "verse_nr": "13",
                    "verse": "Katapos nira pagyakan, nagsiring liwat hi Santiago: \u201cKabugtoan, pamatii ako niyo."
                },
                "14": {
                    "verse_nr": "14",
                    "verse": "Kahuman pa la igsaysay hi Simon hiunong han syahan nga pagpakita han Dyos han iya paghigugma han mga Hentil, pinaagi hin pagkuha tikang ha ira hin kalugaringon niya nga mga tawo."
                },
                "15": {
                    "verse_nr": "15",
                    "verse": "Nahauyon ini han mga pulong han mga manaragna sumala han siring han Kasuratan"
                },
                "16": {
                    "verse_nr": "16",
                    "verse": "\u2018Kahuman hini mabalik ako,\nnasiring an Ginoo,\nngan titindogon ko an napukan nga balay ni David.\nIbabalik ko an mga nagkaruruba,\nngan padidig-onon ko na liwat ini."
                },
                "17": {
                    "verse_nr": "17",
                    "verse": "Sanglit magbibiling han Ginoo an iba nga katawhan,\nngan an ngatanan nga mga Hentil nga gintawag ko nga akon kalugaringon."
                },
                "18": {
                    "verse_nr": "18",
                    "verse": "Amo ini an siring han Ginoo\nnga nagpadayag hini hadto pa nga panahon.\u2019"
                },
                "19": {
                    "verse_nr": "19",
                    "verse": "\u201cHa akon nga bahin,\u201d nagpadayon hi Santiago, \u201cdiri naton pagsamokon an mga Hentil nga nadangop han Dyos."
                },
                "20": {
                    "verse_nr": "20",
                    "verse": "Lugod, kinahanglan magsurat kita hin pagsumat ha ira nga diri na hira kumaon hin pagkaon nga nahugawan tungod nga iginhalad ngadto han mga kadiyosan; nga likayan nira an pakighilawas; ngan diri hira kumaon hin bisan ano nga gintilo nga hayop ngan hin dugo."
                },
                "21": {
                    "verse_nr": "21",
                    "verse": "Kay tikang pa han una nga mga panahon pirme ginbabasa an Balaod ni Moises ha mga sinagoga ha kada Adlaw nga Iparahuway, ngan iginwawali an iya mga pulong ha kada bungto.\u201d"
                },
                "22": {
                    "verse_nr": "22",
                    "verse": "Niyan nagkasarabot an mga apostoles ngan an mga katigurangan ug an bug-os nga singbahan, hin pagpili hin pira nga mga tawo tikang han ira hugpo, ngan ginsugo hira ngadto ha Antioquia, upod kanda Pablo ug Bernabe. Ginpili nira hi Judas nga gintatawag nga Barsabas, ngan hi Silas, nga duha ka tawo nga tinahod kaupay han mga magtinuohon."
                },
                "23": {
                    "verse_nr": "23",
                    "verse": "Iginpadara ha ira ini nga surat:\n\u201cNangongomosta kami, an mga apostoles ngan mga katigurangan nga iyo kabugtoan, ha ngatanan nga kabugtoan nga Hentil nga nag-uokoy ha Antioquia, ha Siria, ngan ha Cilicia."
                },
                "24": {
                    "verse_nr": "24",
                    "verse": "Nakabati kami nga may-ada mga tawo tikang han amon hugpo, nga kinmada ngan nakasamok ha iyo pinaagi han ira mga ginpamulong, bisan kon waray namon hira pagsugoa hin pagbuhat hini."
                },
                "25": {
                    "verse_nr": "25",
                    "verse": "Sanglit nagkatirok kami ngan nagkaurosa hin pagpili hin mga tawo nga susugoon namon ngada ha iyo. Maupod hira han aton hinigugma nga kasangkayan, hira Bernabe ug Pablo"
                },
                "26": {
                    "verse_nr": "26",
                    "verse": "nga nagtubyan han ira kinabuhi tungod hin pagsirbe han aton Ginoo Jesu-Cristo."
                },
                "27": {
                    "verse_nr": "27",
                    "verse": "Nagsusugo kami ngada ha iyo kanda Judas ug Silas nga amo an magsusumat ha iyo han mga butang nga iginsurat namon ha iyo."
                },
                "28": {
                    "verse_nr": "28",
                    "verse": "Minaupay ini namon ngan han Espiritu Santo nga diri na kamo butangan hin lain pa nga paras-anon labot hini nga kinahanglanon nga mga turumanon"
                },
                "29": {
                    "verse_nr": "29",
                    "verse": "Diri kamo kumaon hin bisan ano nga pagkaon nga iginhalad ha mga diyosdiyos; diri kamo kumaon hin dugo; diri kamo kumaon hin bisan ano nga gintilo nga hayop; diri kamo makighilawas. Maghihingaupay kamo kon likayan niyo an pagbuhat hini nga mga butang. Adyos.\u201d"
                },
                "30": {
                    "verse_nr": "30",
                    "verse": "Ginpagikan nira an mga ginsugo ngan kinmadto hira ha Antioquia; diin gintirok nira an bug-os nga hugpo han mga magtinuohon, ngan iginhatag ha ira an surat."
                },
                "31": {
                    "verse_nr": "31",
                    "verse": "Han pakabasa han mga tawo han surat, nalipay gud hira tungod han mensahe nga nakapadasig."
                },
                "32": {
                    "verse_nr": "32",
                    "verse": "Nagyakan hin maiha ngadto han mga kabugtoan hira Judas ug Silas nga mga manaragna liwat, ngan nakapakusog ngan nakapadasig ini ha ira."
                },
                "33": {
                    "verse_nr": "33",
                    "verse": "Kahuman nira magpabilin didto hin halipot nga panahon, ginpagikan hira nga malinawon han kabugtoan; ngan binmalik hira ngadto han mga nagsugo ha ira. ("
                },
                "34": {
                    "verse_nr": "34",
                    "verse": "Kundi minaupay ni Silas nga magpabilin hiya didto.)"
                },
                "35": {
                    "verse_nr": "35",
                    "verse": "Nagpabilin hira Pablo ug Bernabe ha Antioquia. Kaupod in damo nga iba pa nga mga tawo nagtutdo ngan nagwali hira han pulong han Ginoo."
                },
                "36": {
                    "verse_nr": "36",
                    "verse": "Pag-agi hin pira ka adlaw, nagsiring hi Pablo kan Bernabe, \u201cBalika ngan duawa ta an kabugtoan ha kada bungto nga aton ginwalihan han pulong han Ginoo ngan kitaa ta kon naunan-o na hira.\u201d"
                },
                "37": {
                    "verse_nr": "37",
                    "verse": "Karuyag ni Bernabe nga ig-upod gihapon nira hi Juan Marcos."
                },
                "38": {
                    "verse_nr": "38",
                    "verse": "Kundi naghunahuna hi Pablo nga diri maupay nga umupod ha ira in usa nga binmaya ha ira didto ha Pamfilya ngan waray magpadayon hin pagtapos han ira buruhaton."
                },
                "39": {
                    "verse_nr": "39",
                    "verse": "Nagkamay-ada hira mapaso nga lantugi, sanglit nagkabulag hira. Igin-upod ni Bernabe hi Marcos ngan nagsakay hira ngadto ha Cipre"
                },
                "40": {
                    "verse_nr": "40",
                    "verse": "samtang ginpili ni Pablo hi Silas, ngan ginmikan hira nga igintubyan han kabugtoan ngadto ha grasya han Ginoo."
                },
                "41": {
                    "verse_nr": "41",
                    "verse": "Kinmadto hira ha Siria ug Cilicia ngan ginparig-on niya ang mga singbahan."
                }
            }
        },
        "16": {
            "chapter_nr": "16",
            "chapter": {
                "1": {
                    "verse_nr": "1",
                    "verse": "Inmabot hi Pablo ngadto ha Derbe ug Listra. May-ada didto usa nga tinun-an nga Timoteo an ngaran. Anak hiya hin babaye nga matinuohon nga Judiyo, kundi Griego an amay niya."
                },
                "2": {
                    "verse_nr": "2",
                    "verse": "Dinayaw hi Timoteo han ngatanan nga mga magtinuohon ha Listra ug Iconio."
                },
                "3": {
                    "verse_nr": "3",
                    "verse": "Karuyag ni Pablo nga ig-upod niya hi Timoteo. Gintori niya hi Timoteo tungod han mga Judiyo nga nag-uokoy didto hito nga mga dapit nga maaram nga Griego an amay niya."
                },
                "4": {
                    "verse_nr": "4",
                    "verse": "Han pag-agi nira han mga bungto, iginhatag nira han mga magtinuohon an mga turumanon nga ginkatangdoan han mga apostoles ngan mga katigurangan didto ha Jerusalem, ngan ginpahinumdom hira nga pagtumanon nira ini."
                },
                "5": {
                    "verse_nr": "5",
                    "verse": "Sanglit nagmarig-on an pagtoo han mga singbahan ngan pirme hira nadudugangan kada adlaw."
                },
                "6": {
                    "verse_nr": "6",
                    "verse": "Naglatas hira han katunaan han Frigia ngan han Galacia, kay gindid-an hira han Espiritu Santo hin pagwali han mensahe didto ha lalawigan han Asia."
                },
                "7": {
                    "verse_nr": "7",
                    "verse": "Han pag-abot nira ngadto han atbang nga pag-ultan han Misia, nakahunahuna hira hin pagkadto ha lalawigan han Bitinia, kundi waray hira tugoti han Espiritu ni Jesus."
                },
                "8": {
                    "verse_nr": "8",
                    "verse": "Sanglit linabyan la nira an Misia ngan linmugsong hira ngadto ha Troas."
                },
                "9": {
                    "verse_nr": "9",
                    "verse": "Didto nagkamay-ada panan-awon hi Pablo hito nga gab-i, diin kinmita hiya hin usa ka tawo nga taga-Macedonia nga natukdaw ngan naghangyo ha iya hin pagsiring, \u201cTabok ngadi ha Macedonia ngan buligi kami!\u201d"
                },
                "10": {
                    "verse_nr": "10",
                    "verse": "Kahuman ni Pablo pakakita hini nga panan-awon, nag-andam kami hin pagkadto ha Macedonia kay waray ruhaduha nga gintawag kami han Dyos hin pagwali han Maupay nga Sumat ngadto han mga tawo didto."
                },
                "11": {
                    "verse_nr": "11",
                    "verse": "Tikang ha Troas nagsakay kami hin pagtabok ngadto ha Samotrasia, ngan han pagkabuwas, ngadto ha Neapolis."
                },
                "12": {
                    "verse_nr": "12",
                    "verse": "Tikang didto nagpadayon kami ngadto ha Filipos, an gidadakoi nga syudad han syahan nga distrito han Macedonia, nga sakop liwat han Roma. Nagpabilin kami hin pira ka adlaw didto."
                },
                "13": {
                    "verse_nr": "13",
                    "verse": "Ha Adlaw nga Iparahuway kinmadto kami ha ligid han salog nga gawas na han syudad, ha usa nga dapit nga ginhunahuna namon nga arampoan han mga Judiyo. Linmingkod kami ngan nakighimangraw han kababayen-an nga nagkatitirok didto."
                },
                "14": {
                    "verse_nr": "14",
                    "verse": "Usa han mga nakabati ha amon amo hi Lydia nga taga-Tiatira, nga parabaligya hin marahalon nga mga tila nga granate. Masingbahon hiya han Dyos ngan binuksan han Ginoo an iya kasingkasing hin pamati han mga iginsisiring ni Pablo."
                },
                "15": {
                    "verse_nr": "15",
                    "verse": "Ginbunyagan hiya ngan an bug-os niya nga panimalay. Gindapit kami niya hin pagsiring, \u201cKon gin-iisip man ako niyo nga tinuod nga matinuohon han Ginoo, didi kamo saka ha akon balay.\u201d Ngan waray gud hiya pabaribad."
                },
                "16": {
                    "verse_nr": "16",
                    "verse": "Han nagtitipakadto kami han dapit nga arampoan, gintapo kami hin usa nga oripon nga babayehay. May-ada ini hiya maraot nga espiritu nga nahatag ha iya hin gahom hin pagtigo han tiarabot nga mga butang. Dako nga kwarta an kinikita han iya mga agaron tungod han iya ka paratigo."
                },
                "17": {
                    "verse_nr": "17",
                    "verse": "Ginsunod niya hi Pablo ngan kami nga naggogoliat, \u201cMga surugoon ini nga mga tawo han Gilalabawi nga Dyos! Iginsasangyaw nira ha iyo an mensahe han katalwasan!\u201d"
                },
                "18": {
                    "verse_nr": "18",
                    "verse": "Ginbuhat niya ini hin damo na nga mga adlaw tubtob nga napungot hi Pablo ngan inatubang niya an babayehay ngan sidngon an espiritu, \u201cGinsusugo ko ikaw ha ngaran ni Jesu-Cristo, gawas dida ha iya!\u201d Ginmawas ha iya an espiritu hito manta nga takna."
                },
                "19": {
                    "verse_nr": "19",
                    "verse": "Han pakasabot han mga agaron han babayehay nga waray na hira higayon hin panalapi, gindakop nira hira Pablo ug Silas ngan gindara ngadto ha atubangan han mga punoan."
                },
                "20": {
                    "verse_nr": "20",
                    "verse": "Ginpaatubang ini hira han mga punoan nga Romano, ngan nagsiring hira, \u201cMga Judiyo ini nga nagsasamok han aton syudad."
                },
                "21": {
                    "verse_nr": "21",
                    "verse": "Nagtututdo hira hin mga pamatasan nga nasupak han aton balaod; diri kita makakahimo hin pagkarawat o pagtuman hini kay Romano kita.\u201d"
                },
                "22": {
                    "verse_nr": "22",
                    "verse": "Binmulig an mga tawo hin paghampak ha ira; ginggisi ngan ginlubas han mga punoan an mga panapton nira Pablo ug Silas, ngan iginpalatob hira."
                },
                "23": {
                    "verse_nr": "23",
                    "verse": "Kahuman hin duro nga paghampak, iginsulod hira ha prisohan ngan ginsugo an gwardya han prisohan nga pagbantayan gud hira hin maupay."
                },
                "24": {
                    "verse_nr": "24",
                    "verse": "Han pakakarawat hini nga sugo, iginsulod hira han gwardya ha bartolina ngan ginpandogan an ira mga tiil."
                },
                "25": {
                    "verse_nr": "25",
                    "verse": "Han harapit na magkatutnga an kagab-ihon, hira Pablo ug Silas nag-iinampo ngan nagkikinanta hin mga pagdayaw han Dyos, ngan nagpipinamati ha ira an iba nga mga priso."
                },
                "26": {
                    "verse_nr": "26",
                    "verse": "Tigda la nga linminog hin duro kakusog, nga nakabay-og han bug-os nga prisohan. Hito manta nga takna naabre an mga porta ngan natangtang an mga kadena han ngatanan nga mga priso."
                },
                "27": {
                    "verse_nr": "27",
                    "verse": "Nagmata an gwardya, ngan han pagkita niya nga naabre na an mga porta han prisohan, hinulbot niya an iya espada ngan nag-uunay na unta hiya, kay nakahunahuna hiya nga nagpakakalagiw na an ngatanan nga mga priso."
                },
                "28": {
                    "verse_nr": "28",
                    "verse": "Kundi ginmoliat hi Pablo, \u201cAyaw pag-unay! Aadi kami ngatanan!\u201d"
                },
                "29": {
                    "verse_nr": "29",
                    "verse": "Nag-aro hin suga an gwardya han prisohan, nagdagmit pagsulod, ngan hinmapa nga nangungurog ha tiilan nira Pablo ug Silas."
                },
                "30": {
                    "verse_nr": "30",
                    "verse": "Ngan igingawas hira ngan nagpakiana hiya ha ira, \u201cMga mano, ano an kinahanglan ko pagbuhaton basi matalwas ako?\u201d"
                },
                "31": {
                    "verse_nr": "31",
                    "verse": "Binmaton hira, \u201cToo han Ginoo nga Jesus, ngan matatalwas ka\u2014ikaw, pati an imo panimalay.\u201d"
                },
                "32": {
                    "verse_nr": "32",
                    "verse": "Niyan iginwali nira an pulong han Ginoo ha iya ngan han ngatanan nga sakop han iya balay."
                },
                "33": {
                    "verse_nr": "33",
                    "verse": "Hito manta nga takna han gab-i gindara hira han gwardya ngan ginhugasan an ira mga samad; ngan ginbunyagan dayon hiya ngan an bug-os niya nga panimalay."
                },
                "34": {
                    "verse_nr": "34",
                    "verse": "Kahuman ginpauswag niya hira Pablo ug Silas ngadto han iya balay ngan gindurotan hira hin pagkaon. Malipayon na hiya ngan an iya panimalay kay tinmoo na man hira han Dyos."
                },
                "35": {
                    "verse_nr": "35",
                    "verse": "Han pagkaaga na, nagsugo an mga punoan nga Romano hin mga polis nga buhian na hira Pablo ug Silas."
                },
                "36": {
                    "verse_nr": "36",
                    "verse": "Sanglit ginsumatan han gwardya hira Pablo ug Silas nga ginpapabuhian na hira han mga punoan ngan makakagawas na hira han prisohan."
                },
                "37": {
                    "verse_nr": "37",
                    "verse": "Kundi ginsiring ni Pablo an mga polis, \u201cIginpalatob kami nira ha atubangan han mga tawo bisan kon waray kami mga sala, ngan mga Romano kami! Ngan iginsulod pa kami nira ha prisohan. Ito yana, karuyag ba nira nga ira la hilomon an pagpagawas ha amon? Diri mahihimo! Kinahanglan hira ngahaw nga mga punoan nga Romano an kumanhi hin pagpagawas ha amon.\u201d"
                },
                "38": {
                    "verse_nr": "38",
                    "verse": "Iginsumat ini han mga polis ngadto han mga punoan nga Romano, ngan han pakabati nira nga mga Romano ngay-an hira Pablo ug Silas, nagkahadlok hira."
                },
                "39": {
                    "verse_nr": "39",
                    "verse": "Sanglit kinmadto hira ha prisohan ngan nangaro hira hin pasaylo kanda Pablo ug Silas. Ginpagawas hira han prisohan ngan ginhangyo nga bumaya na hira han syudad."
                },
                "40": {
                    "verse_nr": "40",
                    "verse": "Ginmawas han prisohan hira Pablo ug Silas ngan napakadto han balay ni Lydia. Didto iginkita nira an mga magtinuohon, ira gindasig hira hin mga pulong, ngan kahuman, ginmikan hira."
                }
            }
        },
        "17": {
            "chapter_nr": "17",
            "chapter": {
                "1": {
                    "verse_nr": "1",
                    "verse": "Naglatas hira han Ampipolis ug Apolonia ngan inmabot hira ha Tesalonica, diin may-ada sinagoga han mga Judiyo."
                },
                "2": {
                    "verse_nr": "2",
                    "verse": "Sugad han iya nababatasan, sinmulod hi Pablo han sinagoga. Sulod hin tulo ka Adlaw nga Iparahuway nakiglantugi hiya didto han mga tawo, pinasikad han Kasuratan."
                },
                "3": {
                    "verse_nr": "3",
                    "verse": "Iya iginsaysay ha ira an Kasuratan, ngan ginpamatud-an niya nga an Cristo kinahanglan mag-antos ngan mabanhaw tikang ha mga minatay. Nagsiring hi Pablo, \u201cIni nga Jesus nga akon iginwawali ha iyo amo an Cristo!\u201d"
                },
                "4": {
                    "verse_nr": "4",
                    "verse": "Nakabig in pira nga mga Judiyo ngan inmupod hira kanda Pablo ug Silas, sugad man in damo nga mga Griego nga mainampoon han Dyos, ngan damo han mga kinikilala nga kababayen-an."
                },
                "5": {
                    "verse_nr": "5",
                    "verse": "Kundi naawa an mga Judiyo, ngan nagtirok hira hin mga bugoy tikang ha mga kalsada, basi maghimo hin kasamok. Ginribok nira an bug-os nga syudad, ngan ginggubat an balay ni Jason, kay tuyo nira hin pagbiling kanda Pablo ug Silas, basi dad-on nira ha atubangan han mga tawo."
                },
                "6": {
                    "verse_nr": "6",
                    "verse": "Kundi waray man nira hiagii hira Pablo ug Silas, sanglit asay nira gindanas hira Jason ngan hin iba pa nga mga magtinuohon ngadto han mga punoan han syudad, ngan naggogliat hira: \u201cNakasamok ini nga mga tawo ha bisan diin nga dapit! Yana kinmanhi hira ha aton syudad"
                },
                "7": {
                    "verse_nr": "7",
                    "verse": "ngan gintago hira ni Jason ha iya balay. Gintatalapas nira ngatanan an mga balaod han Emperador; nasiring hira nga may lain pa nga hadi nga ginngangaranan kan Jesus.\u201d"
                },
                "8": {
                    "verse_nr": "8",
                    "verse": "Pinaagi hini nga mga paggoliat nagkasaramok an mga tawo ngan an mga punoan han syudad."
                },
                "9": {
                    "verse_nr": "9",
                    "verse": "Han kapyansahi na kan Jason ngan han iya mga kaupod, ginbuhian hira han mga punoan."
                },
                "10": {
                    "verse_nr": "10",
                    "verse": "Han pagkagab-i na ginpagikan han mga magtinuohon ngadto ha Berea hira Pablo ug Silas. Han pag-abot nira didto, sinmulod hira han sinagoga han mga Judiyo."
                },
                "11": {
                    "verse_nr": "11",
                    "verse": "An mga tawo didto mas andam hin pagkarawat han mensahe kay han mga taga-Tesalonica. Kinasingkasing an ira pamati han pulong, ngan kada adlaw nag-aaram hira han Kasuratan hin pagkita kon matuod ba an iginyakan ni Pablo."
                },
                "12": {
                    "verse_nr": "12",
                    "verse": "Damo ha ira in tinmuo; upod in kadam-an nga Griego nga kababayen-an nga kinikilala han bungto, ngan hin mga kalalaken-an."
                },
                "13": {
                    "verse_nr": "13",
                    "verse": "Kundi han pakabati han mga Judiyo ha Tesalonica nga nagwali liwat hi Pablo han pulong han Dyos didto ha Berea, kinmadto hira hin pagtukso ngan pagribok han mga tawo."
                },
                "14": {
                    "verse_nr": "14",
                    "verse": "Ginpalakat dayon hi Pablo han mga magtinuohon ngadto ha baybayon, kundi nagpabilin ha Berea hira Silas ug Timoteo."
                },
                "15": {
                    "verse_nr": "15",
                    "verse": "An mga tawo nga nagdul-ong kan Pablo inmupod ha iya tubtob ha Atenas. Binmalik hira ha Berea dara an tugon ni Pablo kanda Silas ug Timoteo nga lumanat dayon hira ha iya."
                },
                "16": {
                    "verse_nr": "16",
                    "verse": "Samtang naghuhulat hi Pablo didto ha Atenas kanda Silas ug Timoteo, dako gud an iya kabaraka han pakakita niya nga puno hin mga diyosdiyos an syudad."
                },
                "17": {
                    "verse_nr": "17",
                    "verse": "Sanglit nakiglantugi hiya didto ha sinagoga han mga Judiyo ngan mga Hentil nga magsingbahon han Dyos. Nakiglantugi liwat hiya adlaw-adlaw han mga tawo nga napakadto han taboan."
                },
                "18": {
                    "verse_nr": "18",
                    "verse": "Nakiglantugi liwat ha iya in mga magturutdo nga Epicureo ngan Estoico. May nagsiring ha ira, \u201cAno ba an karuyag isiring hini nga mayakan nga napakamaaram?\u201d\nNagsiring an iba, \u201cSugad hiya hin nagwawali mahitungod hin langyaw nga mga diyos.\u201d Ginsiring nira ini kay nagwawali man hi Pablo mahitungod kan Jesus ngan han pagkabanhaw."
                },
                "19": {
                    "verse_nr": "19",
                    "verse": "Sanglit ginkuha nira hi Pablo ngan gindara ngadto ha atubangan han hukmanan han Areopago ngan nagsiring hira, \u201cKaruyag namon mahibaro hini nga bag-o nga pagturon-an nga imo igintututdo."
                },
                "20": {
                    "verse_nr": "20",
                    "verse": "Nahipapausa kami hini nga mga butang nga imo igintututdo, sanglit karuyag namon mahibaroan an ira kahulogan.\u201d ("
                },
                "21": {
                    "verse_nr": "21",
                    "verse": "Kay an ngatanan nga taga-Atenas ngan an mga lumalangyaw nga nag-uokoy didto waray iba nga binubuhat kundi an pagsinumat ngan pagpinamati hin bag-o nga mga butang.)"
                },
                "22": {
                    "verse_nr": "22",
                    "verse": "Sanglit tinmindog hi Pablo ha atubangan han hukmanan han Areopago ngan nagsiring, \u201cMga taga-Atenas, nakikita nga makidyos kamo."
                },
                "23": {
                    "verse_nr": "23",
                    "verse": "Kay han naglalakat ako ha iyo syudad ngan nagkikita han mga lugar nga ginsisingbahan niyo, nakaagi liwat ako hin altar nga ginsuratan, \u2018Ngadto han Dyos nga Diri Kinikilala.\u2019 An ginsisingba niyo bisan kon diri niyo kinikilala amo an akon iginwawali ha iyo."
                },
                "24": {
                    "verse_nr": "24",
                    "verse": "An Dyos nga naghimo han kalibutan ngan han ngatanan dinhe ha kalibutan, amo an Ginoo han langit ngan han tuna, ngan diri nag-uokoy hiya dida hin mga templo nga hinimo hin tawo."
                },
                "25": {
                    "verse_nr": "25",
                    "verse": "Diri hiya nagkikinahanglan hin bisan ano nga buhat hin tawo, kay hiya man an nahatag ha ngatanan nga mga tawo hin kinabuhi, ginhawa, ngan ngatanan nga mga butang."
                },
                "26": {
                    "verse_nr": "26",
                    "verse": "Tikang ha usa nga tawo ginhimo niya an ngatanan nga kanasoran han katawhan, ngan ginpaukoy hira dinhe ha bug-os nga tuna. Igintalaan niya ngadaan an igo nga mga panahon ngan an mga pag-ultan ha ira mga puroy-anan."
                },
                "27": {
                    "verse_nr": "27",
                    "verse": "Ginbuhat niya ini basi magbiling hira han Dyos, ha paglaom nga hiaagian hiya dida han mga butang nga ginhimo para ha ira. Diri hirayo an Dyos ha tagsa-tagsa ha aton"
                },
                "28": {
                    "verse_nr": "28",
                    "verse": "sumala han iginsiring:\n\u2018Dida ha iya kita nabubuhi,\nnagkikiwa, ngan aanhi ha kalibutan.\u2019\nSugad ito han iginsiring hin pira han iyo mga parasiday:\n\u2018Mga anak man liwat kita niya.\u2019"
                },
                "29": {
                    "verse_nr": "29",
                    "verse": "Tungod nga mga anak man kita han Dyos, diri kita maghunahuna nga an kinaiya han Dyos sugad hin bulawan o salapi o bato nga ginporma nga ladawan pinaagi han kabatiran han tawo."
                },
                "30": {
                    "verse_nr": "30",
                    "verse": "Hadto han diri pa nakilala ha iya an mga tawo, ginpabay-an la han Dyos an mga butang, kundi yana iginsugo na niya nga magbasol hira han ira mga sala."
                },
                "31": {
                    "verse_nr": "31",
                    "verse": "Kay nagtalaan hiya hin adlaw nga paghuhukman niya hin matadong an kalibutan pinaagi han tawo nga iya ginpili. Ginpamatud-an niya ini ha ngatanan pinaagi han pagbanhawa niya hini nga tawo.\u201d"
                },
                "32": {
                    "verse_nr": "32",
                    "verse": "Han pakabati nira kan Pablo nga nagyakan mahitungod han pagkabanhaw, nagbiaybiay ha iya in pira ha ira, kundi nagsiring an iba, \u201cKaruyag namon mamati liwat ha imo mahitungod hini nga butang.\u201d"
                },
                "33": {
                    "verse_nr": "33",
                    "verse": "Ngan binmaya hi Pablo han katirok."
                },
                "34": {
                    "verse_nr": "34",
                    "verse": "May-ada mga tawo nga inmupod ha iya ngan tinmoo; usa ha ira amo hi Dionisio nga sakop han hukmanan, ngan usa nga babaye nga ginngangaranan kan Damaris, ngan hin iba pa."
                }
            }
        },
        "18": {
            "chapter_nr": "18",
            "chapter": {
                "1": {
                    "verse_nr": "1",
                    "verse": "Katapos hini, ginmikan hi Pablo tikang ha Atenas ngan nagpadayon ngadto ha Corinto."
                },
                "2": {
                    "verse_nr": "2",
                    "verse": "Iginkakita hiya didto hin usa nga Judiyo nga Aquila an ngaran, nga taga-Ponto. Bag-o pa la hiya nga inmabot tikang ha Italia upod an iya asawa nga hi Priscila, kay hadto nga panahon ginpaiwas ha Roma ni Emperador Claudio an ngatanan nga mga Judiyo didto. Nakigkita hi Pablo ha ira"
                },
                "3": {
                    "verse_nr": "3",
                    "verse": "ngan tungod nga pareho man an ira pakabuhi linmungon hiya ha ira ngan nakig-usa ha ira hin trabaho, kay pareho man hira parahimo hin tulda."
                },
                "4": {
                    "verse_nr": "4",
                    "verse": "Ha kada Adlaw nga Iparahuway nakiglantugi hiya didto ha sinagoga basi makabig niya in mga Judiyo ngan mga Griego."
                },
                "5": {
                    "verse_nr": "5",
                    "verse": "Han pag-abot nira Silas ug Timoteo tikang ha Macedonia, gingamit ni Pablo an iya bug-os nga panahon hin pagwali han mensahe hin pagpamatuod ha mga Judiyo nga hi Jesus amo an Cristo."
                },
                "6": {
                    "verse_nr": "6",
                    "verse": "Han pagriwa ngan pagbiaybiay nira ha iya, iginyabyab ni Pablo an tapotapo han iya panapton ngan ginsiring hira, \u201cKon mahimulag kamo han Dyos, iyo na ito baratonon! Diri na ako niyo pagbabasolon. Tikang yana mapakadto ako han mga Hentil.\u201d"
                },
                "7": {
                    "verse_nr": "7",
                    "verse": "Sanglit binayaan niya hira ngan napakadto hin pag-ukoy ha balay hin usa nga Hentil nga ginngangaranan kan Tito Justo nga masingbahon han Dyos. Sapit la han sinagoga an iya balay."
                },
                "8": {
                    "verse_nr": "8",
                    "verse": "Tinmoo han Ginoo hi Crispo nga pangulo han sinagoga, pati an bug-os niya nga panimalay. Damo pa nga mga tawo ha Corinto in nakabati han mensahe. Tinmoo ini hira ngan nabunyagan."
                },
                "9": {
                    "verse_nr": "9",
                    "verse": "Usa hadto ka gab-i nagkamay-ada panan-awon hi Pablo diin nagsiring ha iya an Ginoo, \u201cAyaw kahadlok! Ipadayon an imo pagwali ngan ayaw kahulop"
                },
                "10": {
                    "verse_nr": "10",
                    "verse": "kay upod ako ha imo. Waray maglalabot ha imo kay damo an akon mga tawo dinhe hini nga syudad.\u201d"
                },
                "11": {
                    "verse_nr": "11",
                    "verse": "Sanglit nagpabilin didto hi Pablo hin usa ka tuig ngan unom ka bulan ngan gintutdoan niya an mga tawo han pulong han Dyos."
                },
                "12": {
                    "verse_nr": "12",
                    "verse": "Han gobernador na han Acaya hi Galio nga Romano, nagkaurosa an mga Judiyo hin pagdakop kan Pablo ngan gindara hiya ngadto ha hukmanan."
                },
                "13": {
                    "verse_nr": "13",
                    "verse": "Nagsiring hira, \u201cIni nga tawo naghuhugay han mga tawo hin pagsingba han Dyos hin paagi nga nasupak han balaod!\u201d"
                },
                "14": {
                    "verse_nr": "14",
                    "verse": "Dida nga mayakan na unta hi Pablo, nagsiring hi Galio ngadto han mga Judiyo, \u201cKon mahitungod la ini hin sayop o sala hin pagsupak hin balaod, kaangayan nga mamati ako ha iyo nga mga Judiyo."
                },
                "15": {
                    "verse_nr": "15",
                    "verse": "Kundi kay mahitungod man ini hin mga pulong, mga ngaran, ngan iyo kalugaringon nga balaod, kinahanglan nga kamo ngahaw an magtuhay hini. Diri ako maghuhukom hin sugad nga mga butang.\u201d"
                },
                "16": {
                    "verse_nr": "16",
                    "verse": "Ngan iya ginpagawas hira han hukmanan."
                },
                "17": {
                    "verse_nr": "17",
                    "verse": "Gindakop nira hi Sostenes nga pangulo han sinagoga ngan ginhampak nira ha atubangan han hukmanan. Kundi waray gud la hi Galio pakaalantad."
                },
                "18": {
                    "verse_nr": "18",
                    "verse": "Nagpabilin hin damo pa nga mga adlaw didto ha Corinto hi Pablo upod han mga magtinuohon. Kahuman iya binayaan hira ngan ginmikan hiya ngadto ha Siria upod hira Priscila ug Aquila. Ugsa hiya gumikan ha Cencrea, nagsumpa anay hiya sa Dyos nga magpapakiskis hiya."
                },
                "19": {
                    "verse_nr": "19",
                    "verse": "Inmabot hira ha Efeso diin binayaan ni Pablo hira Priscila ug Aquila. Kinmadto hiya ha sinagoga ngan nakiglantugi han mga Judiyo."
                },
                "20": {
                    "verse_nr": "20",
                    "verse": "Ginhangyo hiya han mga tawo nga magpabilin hiya hin mairoiha upod ha ira, kundi waray hiya tumangdo."
                },
                "21": {
                    "verse_nr": "21",
                    "verse": "Lugod ginsiring niya hira han nagikan na hiya, \u201cMabalik ako ha iyo kon tugotan ako han Dyos.\u201d Ngan ginmikan hiya tikang ha Efeso."
                },
                "22": {
                    "verse_nr": "22",
                    "verse": "Han paghaw-as niya ha Cesarea, sinmagka hiya ngadto ha Jerusalem ngan nangumosta han singbahan, ngan kahuman, kinmadto hiya ha Antioquia."
                },
                "23": {
                    "verse_nr": "23",
                    "verse": "Katapos niya magpabilin hin halipot nga panahon didto, linmakat hiya. Nagsudoy hiya han katunaan han Galacia ug Frigia, ngan ginparig-on niya an ngatanan nga mga magtinuohon."
                },
                "24": {
                    "verse_nr": "24",
                    "verse": "Inmabot ha Efeso in usa nga Judiyo nga ginngangaranan kan Apolo nga natawo ha Alejandria. Maupay hiya mamulong ngan batid hiya han Kasuratan."
                },
                "25": {
                    "verse_nr": "25",
                    "verse": "Gintutdoan hiya mahitungod han Dalan han Ginoo, ngan upod in dako nga kasindak tul-id an iya pagwali ngan pagtutdo mahitungod kan Jesus, kundi an pagbunyag la ni Juan an iya nahibaroan."
                },
                "26": {
                    "verse_nr": "26",
                    "verse": "Nagyakan hiya hin waray kahadlok didto ha sinagoga han mga Judiyo. Han pakabati ha iya nira Priscila ug Aquila, gindara hiya ngadto ha ira balay ngan ginsaysayan hiya hin turutul-id pa gud mahitungod han Dalan han Dyos."
                },
                "27": {
                    "verse_nr": "27",
                    "verse": "Karuyag ni Apolo hin pagkadto ha Acaya, sanglit binuligan hiya han mga magtinuohon ha Efeso pinaagi hin pagsurat han ira kabugtoan didto ha Acaya nga karawton hiya nira. Han pag-abot niya didto, dako gud hiya nga kabulig hadton mga nahimo na nga mga magtinuohon pinaagi han grasya han Dyos."
                },
                "28": {
                    "verse_nr": "28",
                    "verse": "Tungod han marig-on niya nga pakiglantugi, gindaog niya an mga Judiyo ha atubangan han mga tawo, pinaagi hin pagpamatuod niya tikang ha Kasuratan nga hi Jesus amo an Cristo."
                }
            }
        },
        "19": {
            "chapter_nr": "19",
            "chapter": {
                "1": {
                    "verse_nr": "1",
                    "verse": "Samtang nakadto hi Apolo ha Corinto, naglatas hi Pablo han lalawigan ngan inmabot hiya ha Efeso. Didto iginkita hiya hin mga tinun-an"
                },
                "2": {
                    "verse_nr": "2",
                    "verse": "ngan iya ginpakianhan hira, \u201cKinmarawat ba kamo han Espiritu Santo han pagkarawat niyo han pagtoo?\u201d\nBinmaton hira, \u201cWaray ngani kami makabati nga may-ada Espiritu Santo.\u201d"
                },
                "3": {
                    "verse_nr": "3",
                    "verse": "\u201cKon sugad, ano man nga pagbunyag an iyo kinarawat?\u201d nagpakiana hi Pablo. Ngan nagbaton hira nga an bunyag ni Juan."
                },
                "4": {
                    "verse_nr": "4",
                    "verse": "Nagsiring hi Pablo, \u201cAn bunyag ni Juan para adto hadton mga nagbasol han ira mga sala, ngan ginsiring ni Juan an mga tawo han Israel nga tumoo hira hin usa nga tiarabot sunod ha iya, nga amo hi Jesus.\u201d"
                },
                "5": {
                    "verse_nr": "5",
                    "verse": "Han pakabati nira hini, ginbunyagan hira ha ngaran han Ginoo nga Jesus."
                },
                "6": {
                    "verse_nr": "6",
                    "verse": "Ginpandongan hira ni Pablo han iya mga kamot ngan kinunsaran hira han Espiritu Santo. Nagyakan hira hin magkalainlain nga mga pinulongan ngan nagpasangyaw liwat han mensahe han Dyos."
                },
                "7": {
                    "verse_nr": "7",
                    "verse": "May mga 12 ka tawo hira ngatanan."
                },
                "8": {
                    "verse_nr": "8",
                    "verse": "Kinmadto hi Pablo ha sinagoga, ngan sulod hin tulo ka bulan namulong hiya hin waray kahadlok ngadto han mga tawo. Nakiglantugi hiya ha ira mahitungod han Ginhadian han Dyos."
                },
                "9": {
                    "verse_nr": "9",
                    "verse": "Kundi magtig-a gud an ulo han pira ha ira ngan waray gud tumoo, lugod ginpakaraot nira an Dalan han Ginoo ha atubangan han kadam-an. Sanglit tinalikdan hira ni Pablo ngan igin-upod niya an mga magtinuohon, ngan adlaw-adlaw nagpadayon hiya hin pagtutdo didto han eskwilahan ni Tirano."
                },
                "10": {
                    "verse_nr": "10",
                    "verse": "Nagpadayon ini hin duha ka tuig, sanglit nagpakabati han pulong han Ginoo an ngatanan nga mga tawo nga Judiyo ngan mga Hentil nga nag-ukoy didto ha lalawigan han Asia."
                },
                "11": {
                    "verse_nr": "11",
                    "verse": "Ginbuhat han Dyos in talagsaon nga mga milagro pinaagi kan Pablo."
                },
                "12": {
                    "verse_nr": "12",
                    "verse": "Bisan ngani an mga panyo ngan mga tapis nga ginamit ni Pablo gindadara ngadto han mga magsakit ngan nauupay an ira mga sakit, ngan naiwas ha ira an magraot nga mga espiritu."
                },
                "13": {
                    "verse_nr": "13",
                    "verse": "May-ada mga Judiyo nga nagsusudoysudoy ngan nagpapaiwas han magraot nga mga espiritu, nga ha pagbuhat nira hini nagpasipara hira hin paggamit han ngaran han Ginoo nga Jesus. Ginsiring nira an magraot nga mga espiritu, \u201cNagsusugo ako ha iyo nga umiwas kamo ha ngaran ni Jesus nga iginwawali ni Pablo.\u201d"
                },
                "14": {
                    "verse_nr": "14",
                    "verse": "Nagbubuhat hini an pito nga magburugto nga mga anak nga kalalaken-an ni Esceva nga usa nga Gilalabawi nga Padi han mga Judiyo."
                },
                "15": {
                    "verse_nr": "15",
                    "verse": "Kundi nagsiring ha ira an maraot nga espiritu, \u201cNakilala ako kan Jesus ngan nakilala liwat ako kan Pablo; kundi baga hin-o gud kamo?\u201d"
                },
                "16": {
                    "verse_nr": "16",
                    "verse": "An tawo nga may-ada maraot nga espiritu dinmasmag ha ira, ngan tungod han kakusog niya, ginlupigan hira. Tikang han iya balay nagdadlagan hira ngatanan nga mga samad ngan mga lubas na."
                },
                "17": {
                    "verse_nr": "17",
                    "verse": "Nagpakabati mahitungod hini an ngatanan nga mga Judiyo ngan mga Hentil nga nag-uokoy ha Efeso. Nagkahahadlok hira ngatanan ngan ginpasidunggan nira an ngaran han Ginoo nga Jesus."
                },
                "18": {
                    "verse_nr": "18",
                    "verse": "Nagkaabot in damo nga mga bag-o pa nga nakabig ngan nagtug-an ini hira hin dayag han ira nabuhat nga diwata."
                },
                "19": {
                    "verse_nr": "19",
                    "verse": "Damo han mga salamangkero in nagtirok han ira mga barasahon ngan ira ginsunog ini ha atubangan han ngatanan. An kantidad han mga barasahon nga nasunog inmabot hin mga 50,000 ka pesos."
                },
                "20": {
                    "verse_nr": "20",
                    "verse": "Tungod hini nagpadayon hin paglurab ngan pagmadinaogon an makusog nga pulong han Dyos."
                },
                "21": {
                    "verse_nr": "21",
                    "verse": "Katapos mahinabo ini nga mga butang, nagseguro hi Pablo hin pagpadayon hin paglatas han Macedonia ngan han Acaya ngan asta ngadto ha Jerusalem. Nagsiring hiya, \u201cKatapos ko ha Jerusalem kinahanglan kumadto ako ha Roma.\u201d"
                },
                "22": {
                    "verse_nr": "22",
                    "verse": "Sanglit ginpakadto niya ha Macedonia hira Timoteo ug Erasto nga duha han iya mga kabulig, samtang nga nagpabilin la hiya anay didto ha lalawigan han Asia."
                },
                "23": {
                    "verse_nr": "23",
                    "verse": "Nahinabo hadto nga panahon in dako nga kasamok ha Efeso tungod han Dalan han Ginoo."
                },
                "24": {
                    "verse_nr": "24",
                    "verse": "May usa nga platero nga ginngangaranan kan Demetrio nga naghimo hin gudtiay nga templo nga salapi nga sinubad han templo han diyosa Artemis. Nakahatag ini hin dako nga ganansya han iya mga magtratrabaho."
                },
                "25": {
                    "verse_nr": "25",
                    "verse": "Sanglit gintirok niya hira ngatanan nga mga platero ngan ginsiring hira, \u201cKasangkayan, maaram man kamo nga an aton manggad natikang hini nga pakabuhi."
                },
                "26": {
                    "verse_nr": "26",
                    "verse": "Sayod kamo ha iyo mga mata ug mga durunggan kon ano an ginbubuhat hini nga tawo nga hi Pablo. Nasiring hiya nga diri gud mga diyos an kadiyosan nga hinimo hin tawo, ngan nakabig na niya in damo nga mga tawo, diri la dinhe ha Efeso kundi haros ha bug-os nga lalawigan han Asia."
                },
                "27": {
                    "verse_nr": "27",
                    "verse": "Sanglit may-ada kataragman nga an aton pakabuhi diri na aasihon han mga tawo. Diri amo la ini, kundi may-ada liwat kataragman nga mawawaray na hinungdan an templo han aton harangdon nga diyosa Artemis, ngan bangin ngani kawad-an han iya pagkaharangdon\u2014an diyosa nga ginsisingba ha bug-os nga Asia ngan ha bug-os nga kalibutan!\u201d"
                },
                "28": {
                    "verse_nr": "28",
                    "verse": "Han pakabati la han mga tawo hini nga mga pulong, napungot gud hira ngan nagtikang hin paggogliat, \u201cGamhanan hi Artemis han mga taga-Efeso!\u201d"
                },
                "29": {
                    "verse_nr": "29",
                    "verse": "Nagsarang an kasamok ha bug-os nga syudad. Gindakop han barkada hira Gayo ug Aristarco, duha nga kaupod ni Pablo ha paglakaton, nga mga taga-Macedonia, ngan gindanas dayon nira ngadto han entablado."
                },
                "30": {
                    "verse_nr": "30",
                    "verse": "Karuyag unta ni Pablo nga kumadto hiya ha atubangan han mga tawo, kundi waray hiya tugoti han mga magtinuohon."
                },
                "31": {
                    "verse_nr": "31",
                    "verse": "Ginpatugonan liwat hiya han mga opisyal han lalawigan nga iya kasangkayan nga diri gud hiya magpakita ha entablado."
                },
                "32": {
                    "verse_nr": "32",
                    "verse": "Nagtikadako an karigumok han katirok; may hin gogliat la an mga tawo hin lainlain nga mga butang kay an kadam-an ha ira diri ngani maaram kay ano nga nagkatirok hira."
                },
                "33": {
                    "verse_nr": "33",
                    "verse": "Naghunahuna in pira han mga tawo nga hi Alejandro an hinungdan han kasamok, kay ginpakadto man hiya han mga Judiyo ha atubangan. Niyan nagsenyas hi Alejandro hin pagpamingaw ha ira, ngan nagtinguha hiya hin paghatag hin kasayoran ha atubangan han mga tawo."
                },
                "34": {
                    "verse_nr": "34",
                    "verse": "Kundi han pakasabot nira nga Judiyo hiya, nagdurungan hira hin paggogliat sulod hin duha ka oras: \u201cGamhanan hi Artemis han mga taga-Efeso!\u201d"
                },
                "35": {
                    "verse_nr": "35",
                    "verse": "Ha kataposan nakapamingaw han mga tawo an sekretaryo han syudad. Nagsiring hiya, \u201cMga taga-Efeso, sayod an ngatanan nga an syudad han Efeso amo an magbarantay han templo han harangdon nga Artemis ngan han baraan nga bato nga nahulog tikang ha langit."
                },
                "36": {
                    "verse_nr": "36",
                    "verse": "Waray makakariwa hini nga mga butang. Sanglit kinahanglan magmingaw kamo ngan ayaw kamo pagdalidali hin pagpatukso."
                },
                "37": {
                    "verse_nr": "37",
                    "verse": "Iyo gindara nganhi ini nga mga tawo bisan kon waray hira manikas hin mga templo o magpasipara hin pagpanamastamas han aton diyosa."
                },
                "38": {
                    "verse_nr": "38",
                    "verse": "Kon may-ada sumbong hi Demetrio ngan an iya mga magtratrabaho kontra kan bisan hin-o ha iyo, may-ada naton hukmanan ngan mga punoan nga ira pagsusumbongan."
                },
                "39": {
                    "verse_nr": "39",
                    "verse": "Kundi kon may-ada pa iba nga iyo karuyag tuhayon, pagtutuhayon ini dida han katirok han mga bungtuhanon sumala han balaod."
                },
                "40": {
                    "verse_nr": "40",
                    "verse": "Kay kahuman mahinabo an kasamok yana nga adlaw, may-ada kataragman nga igsusumbong kita tungod hin pagribok. Waray ta sadang kapasangilan tungod hini nga karibok, ngan diri kita makakahatag hin maupay nga pangatadongan.\u201d"
                },
                "41": {
                    "verse_nr": "41",
                    "verse": "Katapos mamulong an sekretaryo, ginpauli niya an mga tawo."
                }
            }
        },
        "20": {
            "chapter_nr": "20",
            "chapter": {
                "1": {
                    "verse_nr": "1",
                    "verse": "Han kahuman na han kasamok, gintirok ni Pablo an mga magtinuohon, ngan upod in mga pulong hin pagpadasig, nanamilit hiya ha ira. Ngan ginmikan hiya ngan napakadto ha Macedonia."
                },
                "2": {
                    "verse_nr": "2",
                    "verse": "Ginlatas niya adto nga mga dapit ngan gindasig niya an mga magtinuohon didto. Niyan inmabot hiya ha Acaya"
                },
                "3": {
                    "verse_nr": "3",
                    "verse": "diin nagpabilin hiya hin tulo ka bulan. Nag-aandam na unta hiya hin pagkadto ha Siria nga mahibaroan niya nga an mga Judiyo nagkasarabot hin pagkontra ha iya, sanglit binmalik hiya nga didto hiya agi ha Macedonia."
                },
                "4": {
                    "verse_nr": "4",
                    "verse": "Inmupod ha iya hira Sopater nga anak ni Piro nga taga-Berea, Aristarco, Segundo nga taga-Tesalonica, Gayo nga taga-Derbe, Timoteo, ngan hira Tiquico ug Trofimo nga mga taga-Asia."
                },
                "5": {
                    "verse_nr": "5",
                    "verse": "Nag-una hira ngan naghulat ha amon didto ha Troas."
                },
                "6": {
                    "verse_nr": "6",
                    "verse": "Nagsakay kami tikang ha Filipos han kaliwas han Pyesta han Tinapay nga Waray Patubo, ngan paghagos hin lima ka adlaw nagkaurosa kami ha ira didto ha Troas diin nagpabilin kami hin usa ka semana."
                },
                "7": {
                    "verse_nr": "7",
                    "verse": "Dida han gab-i han syahan nga adlaw han semana nagkatirok kami para han minagburugto nga sasaro. Nagwali hi Pablo ngadto han mga tawo tubtob han katutnga han gab-i, kay magikan na man hiya pagkabuwas."
                },
                "8": {
                    "verse_nr": "8",
                    "verse": "Damo in mga suga ha igbaw nga kwarto han balay nga ginkakatirokan namon."
                },
                "9": {
                    "verse_nr": "9",
                    "verse": "Nalingkod ha bintana in usa nga batan-on nga lalake nga ginngangaranan kan Eutico. Samtang nagyiyinakan pa hi Pablo, piniraw hi Eutico, nahingaturog, ngan ha kataposan hinmookan hiya ngan nahulog ha tuna tikang han ikatulo nga andana. Patay na hiya han pagpurota ha iya."
                },
                "10": {
                    "verse_nr": "10",
                    "verse": "Kundi linmusad hi Pablo, kinulban niya hiya, ginhangkopan, ngan nagsiring, \u201cAyaw kamo kabaraka, buhi pa hiya!\u201d"
                },
                "11": {
                    "verse_nr": "11",
                    "verse": "Ngan binmalik hiya ngadto ha igbaw, nagpinitpinit han tinapay, ngan nakigsasaro ha ira. Kahuman hin maiha nga pamulong ni Pablo ha ira, tubtob han pagpunias han adlaw, linmakat hiya."
                },
                "12": {
                    "verse_nr": "12",
                    "verse": "Igin-oli nira nga buhi an batan-on ngan nalipay gud hira."
                },
                "13": {
                    "verse_nr": "13",
                    "verse": "Nag-una kami paggikan ngan nagsakay kami ngadto ha Ason, diin aagion ngan pasasakyon namon hi Pablo. Amo ini an iya tugon ha amon kay nagbabaktas la hiya ngadto."
                },
                "14": {
                    "verse_nr": "14",
                    "verse": "Han pagkakita na namon didto ha Ason, ginpasakay hiya namon ngan nagpadayon kami ngadto ha Mitilene."
                },
                "15": {
                    "verse_nr": "15",
                    "verse": "Tikang didto nagsakay kami, ngan han pagkabuwas dinmuong kami ha atbang han Quio. Han pagkasunod nga adlaw nakaabot kami ha Samos, ngan han pagkasunod pa gud nga adlaw dinmuong kami ha Mileto."
                },
                "16": {
                    "verse_nr": "16",
                    "verse": "Pagbuot ini ni Pablo nga lumabay la ha Efeso basi an iya panahon diri makarag didto ha lalawigan han Asia, kay nagdadagmit hiya basi kon mahihimo la, makaabot hiya ha Jerusalem ha adlaw han Pentecostes."
                },
                "17": {
                    "verse_nr": "17",
                    "verse": "Tikang ha Mileto nagpatugon hi Pablo ha mga katigurangan han singbahan ha Efeso nga makigkita hira ha iya."
                },
                "18": {
                    "verse_nr": "18",
                    "verse": "Han pag-abot nira, ginsiring hira ni Pablo, \u201cSayod kamo han akon pakig-urosa ha iyo ha bug-os nga panahon tikang han syahan nga adlaw han akon pag-abot ha lalawigan han Asia."
                },
                "19": {
                    "verse_nr": "19",
                    "verse": "An akon buruhaton gintuman ko sugad nga surugoon han Ginoo upod an tim-os nga pagpaubos ngan mga pagtangis ha butnga han mga kakurian nga inmabot ha akon tungod han mga pagbudhi han mga Judiyo."
                },
                "20": {
                    "verse_nr": "20",
                    "verse": "Sayod man kamo nga waray ko iglirong ha iyo an bisan ano nga sadang makabulig ha iyo dida han akon pagwali ngan pagtutdo ha iyo ha gawas ngan ha sakob han iyo mga balay."
                },
                "21": {
                    "verse_nr": "21",
                    "verse": "Iginpahimangno ko ha mga Judiyo ngan sugad man ha mga Hentil nga kinahanglan magbasol hira han ira mga sala ngan bumalik sa Dyos, ngan tumoo hira han aton Ginoo Jesu-Cristo."
                },
                "22": {
                    "verse_nr": "22",
                    "verse": "Ngan yana, ha pagsugot han sugo han Espiritu Santo, makadto ako ha Jerusalem ngan diri ako maaram kon ano an akon dadangatan."
                },
                "23": {
                    "verse_nr": "23",
                    "verse": "Maaram la ako nga nagpasidaan ha akon an Espiritu Santo nga an pagkapriso ngan mga pag-antos hin kakurian naghuhulat ha akon ha kada syudad."
                },
                "24": {
                    "verse_nr": "24",
                    "verse": "Kundi waray ko pag-awili ini nga akon kinabuhi, basta matuman ko la an akon misyon, ngan mahuman ko an buruhaton nga iginhatag ha akon han Ginoo nga Jesus, nga amo an pagpahayag han Maupay nga Sumat mahitungod han grasya han Dyos."
                },
                "25": {
                    "verse_nr": "25",
                    "verse": "\u201cNasahid ko kamo ngatanan hin paglibota hin pagwali han Ginhadian han Dyos. Ngan yana maaram ako nga waray ha iyo makakakita na ha akon."
                },
                "26": {
                    "verse_nr": "26",
                    "verse": "Sanglit nasiring ako ha iyo hini gud nga adlaw nga kon may-ada diri matalwas ha iyo, ayaw ako niyo pagbasola."
                },
                "27": {
                    "verse_nr": "27",
                    "verse": "Kay waray ko igdiwara ha iyo an bug-os nga katuyoan han Dyos; waray ako gintago ha iyo."
                },
                "28": {
                    "verse_nr": "28",
                    "verse": "Bantayi niyo an iyo kalugaringon ngan sugad man an bug-os nga panon nga igintapod ha iyo han Espiritu Santo. Mangnoi niyo an singbahan han Dyos nga gin-angkon niya pinaagi han kamatayon han iya kalugaringon nga Anak."
                },
                "29": {
                    "verse_nr": "29",
                    "verse": "Maaram ako nga kon tumalikod na ako, maabot in mga tawo nga sugad hin magbangis nga mga mananap, nga magpapasarang han panon."
                },
                "30": {
                    "verse_nr": "30",
                    "verse": "Maabot an panahon nga may-ada mga tawo tikang han iyo kalugaringon nga hugpo, nga magbibinuwa basi la mahimulag an mga magtinuohon ngan magsunod ha ira."
                },
                "31": {
                    "verse_nr": "31",
                    "verse": "Sanglit pag-ikmat kamo ngan panumdom kamo nga sulod hin tulo ka tuig waray ako humunong hin pagtutdo ha iyo ngatanan adlaw gab-i upod in damo nga mga luha."
                },
                "32": {
                    "verse_nr": "32",
                    "verse": "\u201cNgan yana itinutubyan ko kamo ha panabang han Dyos ngan ngadto ha pulong han iya grasya. Makakaparig-on ini ha iyo ngan makakahatag ha iyo han iya mga ginsaad nga gin-andam niya para han ngatanan niya nga mga tawo."
                },
                "33": {
                    "verse_nr": "33",
                    "verse": "Waray ako maipa han kanan iba salapi, bulawan, o panapton."
                },
                "34": {
                    "verse_nr": "34",
                    "verse": "Sayod kamo ngahaw nga pinaagi hini nga akon mga kamot nagkabudlay ako hin pagpangita han ngatanan nga ginkinahanglan ko ngan han akon mga kaupod."
                },
                "35": {
                    "verse_nr": "35",
                    "verse": "Iginpakita ko ha iyo nga ha ngatanan nga mga butang, pinaagi hin pagkabudlay, kinahanglan buligan ta an mga magluya ha pagdumdom han mga pulong nga iginsiring han Ginoo nga Jesus ngahaw, \u2018Mauruupay pa an paghatag kay han pagkarawat.\u2019\u201d"
                },
                "36": {
                    "verse_nr": "36",
                    "verse": "Han kahuman pagyakan ni Pablo, nagkaluhod hira ngan nag-ampo."
                },
                "37": {
                    "verse_nr": "37",
                    "verse": "Hira ngatanan nanangis, hinmangkop kan Pablo ngan ginhagkan hiya."
                },
                "38": {
                    "verse_nr": "38",
                    "verse": "Mabidoon gud hira tungod han pagsiring niya nga diri na gud hira igkikita ha iya. Sanglit gin-updan hiya nira ngadto ha sakayan hin pagpagikan ha iya."
                }
            }
        },
        "21": {
            "chapter_nr": "21",
            "chapter": {
                "1": {
                    "verse_nr": "1",
                    "verse": "Katapos namon makapanamilit ha ira, ginmikan kami. Ha amon pagsakay ginrumbo namon an Cos; han pagkabuwas inmabot kami ha Rodas, ngan tikang didto dinmuong kami ha Patara."
                },
                "2": {
                    "verse_nr": "2",
                    "verse": "Nakakita kami didto hin sakayan nga tipakadto ha Fenicia, sanglit sinmakay kami ngan nagpadayon."
                },
                "3": {
                    "verse_nr": "3",
                    "verse": "Han pag-abot namon ha dapit diin natatan-aw na an Cipre, nagpadayon kami tipatimogan hini ngadto ha Siria. Hinmaw-as kami ha Tiro diin nagdiskarga an sakayan han mga kargamento."
                },
                "4": {
                    "verse_nr": "4",
                    "verse": "Iginkakita kami didto hin mga magtinuohon ngan nagpabilin kami upod ha ira hin usa ka semana. Pinaagi han pag-agda han Espiritu, ginsiring nira hi Pablo nga diri hiya kumadto ha Jerusalem."
                },
                "5": {
                    "verse_nr": "5",
                    "verse": "Kundi han katapos han amon pakigkaupod ha ira, ginmikan kami ngan nagpadayon han amon pagsakay. Igindul-ong kami nira ngatanan, upod an ira mga asawa ngan mga anak tubtob ha gawas han bungto. Nanluhod kami ngatanan ha baybayon ngan nag-ampo."
                },
                "6": {
                    "verse_nr": "6",
                    "verse": "Ngan han pakapanamilit na namon ngatanan, sinmakay kami han sakayan ngan nangoli hira."
                },
                "7": {
                    "verse_nr": "7",
                    "verse": "Tikang ha Tiro nagpadayon an amon pagsakay ngadto ha Tolemaida diin nakigkita kami han mga magtinuohon didto ngan nagpabilin kami upod ha ira hin usa ka adlaw."
                },
                "8": {
                    "verse_nr": "8",
                    "verse": "Han pagkabuwas ginmikan kami ngan inmabot kami ha Cesarea. Kinmadto kami ha balay ni Felipe nga ebanghelista, nga usa han pito nga mga tawo nga ginpili nga kabulig han singbahan didto ha Jerusalem. Linmungon kami ha iya."
                },
                "9": {
                    "verse_nr": "9",
                    "verse": "May-ada niya upat nga mga anak nga kababayen-an nga mga manaragna."
                },
                "10": {
                    "verse_nr": "10",
                    "verse": "Samtang nakadto kami hin mga pira na ka adlaw, inmabot tikang ha Judea in usa nga manaragna nga hi Agabo."
                },
                "11": {
                    "verse_nr": "11",
                    "verse": "Dinmaop hiya ha amon, kinuha an paha ni Pablo, ginggapos niya an iya mga tiil ngan mga kamot, ngan sumiring, \u201cAmo ini an siring han Espiritu Santo: \u2018An tag-iya hini nga paha paggagaposon han mga Judiyo didto ha Jerusalem hin sugad hini nga kagapos, ngan igtutubyan hiya nira ngadto han mga Hentil.\u2019\u201d"
                },
                "12": {
                    "verse_nr": "12",
                    "verse": "Han pakabati namon hini, kami ngan an iba nga mga tawo naghangyo kan Pablo nga diri hiya kumadto ha Jerusalem."
                },
                "13": {
                    "verse_nr": "13",
                    "verse": "Kundi binmaton hiya, \u201cKay ano nga nananangis kamo ngan ginbibido man niyo an akon kasingkasing? Andam ako diri la hin paggaposa didto ha Jerusalem, kundi bisan pa hin pagpakamatay didto tungod han Ginoo nga Jesus.\u201d"
                },
                "14": {
                    "verse_nr": "14",
                    "verse": "Waray gud kami makawaring han iya panhunahuna, sanglit inmukoy na la kami ngan magsiring, \u201cMatuman unta an kaburot-on han Ginoo.\u201d"
                },
                "15": {
                    "verse_nr": "15",
                    "verse": "Katapos hin pira ka adlaw didto, nag-andam kami han amon mga darad-on ngan kinmadto kami ha Jerusalem."
                },
                "16": {
                    "verse_nr": "16",
                    "verse": "Inmupod ha amon in mga tinun-an nga taga-Cesarea ngan gindara kami ngadto han balay ni Mnason nga amon sasak-an. Taga-Cipre hi Mnason ngan usa hiya han mga una nga mga magtinuohon."
                },
                "17": {
                    "verse_nr": "17",
                    "verse": "Han pag-abot namon ha Jerusalem, nagkarawat ha amon hin malipayon an mga magtinuohon."
                },
                "18": {
                    "verse_nr": "18",
                    "verse": "Han pagkabuwas binmunyog hi Pablo ha amon pakigkita kan Santiago, ngan nakadto liwat an ngatanan nga mga katigurangan han singbahan."
                },
                "19": {
                    "verse_nr": "19",
                    "verse": "Pinangumosta hira ni Pablo ngan iginsaysay ha ira hin tukib an ngatanan nga ginbuhat han Dyos ha mga Hentil pinaagi ha iya."
                },
                "20": {
                    "verse_nr": "20",
                    "verse": "Katapos nira mamati ha iya, gindayaw nira an Dyos. Ngan nagsiring hira, \u201cMaaram ka, Pablo nga amon bugto, may-ada pira ka yukot nga mga Judiyo nga nagin magtinuohon, ngan matinumanon gud hira han Balaod."
                },
                "21": {
                    "verse_nr": "21",
                    "verse": "Ginsumatan hira mahitungod ha imo nga nagtutdo ka kuno han ngatanan nga mga Judiyo nga nag-uukoy didto han mga nasod han mga Hentil, nga isalikway nira an Balaod ni Moises, kay nagsiring ka ha ira nga diri na hira magtori han ira kabataan o magsunod han batasan han mga Judiyo."
                },
                "22": {
                    "verse_nr": "22",
                    "verse": "Mahibabaro gud hira nga hahani ka na. Sanglit ano man an angay pagbuhaton?"
                },
                "23": {
                    "verse_nr": "23",
                    "verse": "Buhata an amon isisiring ha imo. May-ada dinhe upat ka tawo nga may-ada mga panaad."
                },
                "24": {
                    "verse_nr": "24",
                    "verse": "Updi hira ngan tampo han ira seremonyas han paglinis sumala han ginkikinahanglan han Balaod, ngan baydi an ira magasto; ngan makakagpakiskis na hira han ira mga ulo. Dida hini mahibabaroan han ngatanan nga an ira hinbatian mahitungod ha imo waray kamatuoran, kundi nga nagtutuman ka han Balaod ni Moises."
                },
                "25": {
                    "verse_nr": "25",
                    "verse": "Kundi mahitungod han mga Hentil nga nagin mga magtinuohon, ginpadad-an na namon hira hin surat hin pagsumat ha ira nga sumala han amon ginkasarabotan kinahanglan diri hira kumaon hin bisan ano nga mga pagkaon nga iginhalad ngadto han mga diyosdiyos, o han dugo, o bisan ano nga gintilo nga hayop, ngan kinahanglan diri hira makighilawas.\u201d"
                },
                "26": {
                    "verse_nr": "26",
                    "verse": "Sanglit gindara ni Pablo an mga tawo, ngan han pagkabuwas ginbuhat niya an seremonyas han paglinis upod ha ira. Sinmulod hiya han Templo hin pagpahibaro ha ira kon san-o katatapos an igintalaan nga panahon han paglinis, basi maghalad an tagsatagsa ha ira."
                },
                "27": {
                    "verse_nr": "27",
                    "verse": "Han diri na maiha matapos an pito ka adlaw, may-ada mga Judiyo nga tikang han lalawigan han Asia nga nakakita kan Pablo didto ha Templo. Gintukso nira an kadam-an nga mga tawo, gindakop nira hi Pablo"
                },
                "28": {
                    "verse_nr": "28",
                    "verse": "ngan naggogliat, \u201cMga taga-Israel, bulig kamo! Amo ini an tawo nga pinmakadto ha ngatanan nga mga dapit hin pagtutdo kontra han mga Judiyo, han Balaod ni Moises, ngan hini nga Templo. Ngan yana gindara pa niya in mga Hentil nganhi ha Templo ngan ginhugawan niya ini nga baraan nga dapit!\u201d ("
                },
                "29": {
                    "verse_nr": "29",
                    "verse": "Iginyakan nira ini kay hinkit-an nira hi Trofimo nga taga-Efeso nga upod ni Pablo dida ha syudad, ngan naghunahuna hira nga gindara hiya ni Pablo ngadto han Templo.)"
                },
                "30": {
                    "verse_nr": "30",
                    "verse": "Narigumok an bug-os nga syudad ngan nagdurungan pagdasmag kan Pablo an mga tawo, gindakop hiya, ngan gindanas ha gawas han Templo, ngan ginsadhan dayon an mga porta han Templo."
                },
                "31": {
                    "verse_nr": "31",
                    "verse": "Gin-iiparatay na hi Pablo han mga tawo, kundi nasumatan an kapitan han mga sondalo nga Romano nga nariribok an bug-os nga Jerusalem."
                },
                "32": {
                    "verse_nr": "32",
                    "verse": "Nagdara dayon an kapitan hin mga opisyal ngan mga sondalo ngan nagdali hira hin pagkadto han mga tawo. Han pakakita han mga tawo ha iya upod an mga sondalo, inmundang hira hin pagkastigo kan Pablo."
                },
                "33": {
                    "verse_nr": "33",
                    "verse": "Dinmaop kan Pablo an kapitan, gindakop hiya, ngan iginpagapos hiya hin duha nga kadena. Niyan nagpakiana an kapitan, \u201cHin-o ini nga tawo, ngan ano an iya ginbuhat?\u201d"
                },
                "34": {
                    "verse_nr": "34",
                    "verse": "Ibaiba an baton han mga tawo. Tungod han kasamok hin duro, waray mahibaro an kapitan kon ano gud an nahinabo; sanglit ginsugo niya an iya mga tawo nga dad-on hi Pablo ngadto han kwartel."
                },
                "35": {
                    "verse_nr": "35",
                    "verse": "Inmabot hira tubtob la ha may hagdanan, kundi napirit hira hin pagpas-an ha iya kay duro na gud an kasamok han mga tawo."
                },
                "36": {
                    "verse_nr": "36",
                    "verse": "Ginsusunod hiya han mga tawo nga naggogoliat, \u201cPataya hiya!\u201d"
                },
                "37": {
                    "verse_nr": "37",
                    "verse": "Han gindadara na nira hi Pablo ha sulod han kwartel, nagyakan hiya ngadto han kapitan, \u201cMakahimo ba ako hin paghimangraw ha imo?\u201d\nNagpakiana an kapitan, \u201cMaaram ka ba hin Griego?"
                },
                "38": {
                    "verse_nr": "38",
                    "verse": "Kon sugad diri ka ngay-an amo an taga-Ehipto nga ha diri pa la maiha nagtikang hin kasamok ngan nagdara ngadto han kamingawan hin upat ka yukot nga armado nga mga rebelde?\u201d"
                },
                "39": {
                    "verse_nr": "39",
                    "verse": "Nagbaton hi Pablo, \u201cUsa ako nga Judiyo nga natawo ha Tarso han Cilicia, nga tuninungnong hin dako nga syudad. Tugoti ako hin pagyakan ngadto han mga tawo.\u201d"
                },
                "40": {
                    "verse_nr": "40",
                    "verse": "Tinugotan hiya han kapitan, sanglit tinmindog hi Pablo dida han hagdanan ngan nagsenyas han iya kamot hin pagpamingaw han mga tawo. Han pagmingaw na nira, nagyakan hi Pablo ha pinulongan nga Hebreo"
                }
            }
        },
        "22": {
            "chapter_nr": "22",
            "chapter": {
                "1": {
                    "verse_nr": "1",
                    "verse": "\u201cKabugtoan ngan mga ginikanan, pamatii niyo an akon panalipod nga akon bubuhaton ha iyo atubangan!\u201d"
                },
                "2": {
                    "verse_nr": "2",
                    "verse": "Han pakabati nira nga nagyayakan hiya ha pinulongan nga Hebreo, labi na nga nagmingaw hira; ngan nagpadayon hi Pablo"
                },
                "3": {
                    "verse_nr": "3",
                    "verse": "\u201cUsa ako nga Judiyo nga natawo ha Tarso han Cilicia, kundi nagtubo ngan nagdako ako dinhe ha Jerusalem sugad nga usa nga tinun-an ni Gamaliel. Maupay gud an pagtutdo ha akon han Balaod han aton mga ginikanan, ngan sugad ha iyo nga hahani yana, hugot an akon pag-alagad han Dyos."
                },
                "4": {
                    "verse_nr": "4",
                    "verse": "Ginpakurian ko tubtob ha kamatayon an mga tawo nga nagsusunod hini nga Dalan. Gindakop ko in kalalaken-an ngan kababayen-an ngan iginpapriso ko hira."
                },
                "5": {
                    "verse_nr": "5",
                    "verse": "Makakagpamatuod an Labaw nga Padi ngan an bug-os nga Labaw nga Hukmanan nga nagsusumat ako han kamatuoran. Kinmarawat ako tikang ha ira hin mga surat para han kabugtoan nga Judiyo didto ha Damasco. Sanglit kinmadto ako hin pagdakop hini nga mga tawo ngan pagdara ha ira nga kinadenahan nganhi ha Jerusalem basi hira pagsirotan."
                },
                "6": {
                    "verse_nr": "6",
                    "verse": "\u201cHan tikaurudto na ngan han haraniay na ako ha Damasco, kalit la nga kinmidlat in masilaw nga kapawa tikang ha langit, nga nakalukop ha akon."
                },
                "7": {
                    "verse_nr": "7",
                    "verse": "Ngan natumba ako ha tuna ngan binmati ako hin usa nga tingog nga nasiring ha akon, \u2018Saulo, Saulo, kay ano nga ginpapakurian mo ako?\u2019"
                },
                "8": {
                    "verse_nr": "8",
                    "verse": "\u2018Hin-o ka, Ginoo?\u2019 binmaton ako. Nagsiring hiya ha akon, \u2018Hi Jesus ako nga taga-Nazaret nga ginpapakurian mo.\u2019"
                },
                "9": {
                    "verse_nr": "9",
                    "verse": "Nakakita han kapawa an mga kaupod ko, kundi waray hira makabati han tingog nga nagyakan ha akon."
                },
                "10": {
                    "verse_nr": "10",
                    "verse": "Nagpakiana ako, \u2018Ano man an pagbubuhaton ko, Ginoo?\u2019 Ngan an Ginoo nagsiring ha akon, \u2018Buhat ngan pakadto ha Damasco ngan didto pagsusumatan ka han ngatanan nga igpapabuhat ha imo han Dyos.\u2019"
                },
                "11": {
                    "verse_nr": "11",
                    "verse": "Nabuta ako tungod han masilaw nga kapawa, sanglit gintugwayan na la ako han akon mga kaupod ngadto ha Damasco."
                },
                "12": {
                    "verse_nr": "12",
                    "verse": "\u201cMay-ada usa ka tawo nga ginngangaranan kan Ananias, tawo nga matinumanon han aton Balaod ngan tinahod kaupay han ngatanan nga mga Judiyo ngan nag-uukoy ini hiya didto ha Damasco."
                },
                "13": {
                    "verse_nr": "13",
                    "verse": "Dinmaop hiya ha akon, tinmindog sapit ha akon, ngan nagsiring, \u2018Bugto Saulo, makakakita ka na.\u2019 Hito manta nga takna nakakita na liwat ako ngan tinmutok ako ha iya."
                },
                "14": {
                    "verse_nr": "14",
                    "verse": "Nagsiring hiya, \u2018An Dyos han aton kaapoy-apoyan nagpili ha imo basi makasabot ka han iya kaburot-on, makakita ka han iya matadong nga Surugoon, ngan makabati ka han iya tingog."
                },
                "15": {
                    "verse_nr": "15",
                    "verse": "Kay magigin saksi ka para ha iya hin pagpasangyaw ha ngatanan nga mga tawo han imo hinkit-an ngan hinbatian."
                },
                "16": {
                    "verse_nr": "16",
                    "verse": "Ngan yana ano pa an imo ginhuhulat? Buhat ngan magpabunyag ka, basi mahugasan ka han imo mga sala pinaagi hin pagtawag ha iya ngaran.\u2019"
                },
                "17": {
                    "verse_nr": "17",
                    "verse": "\u201cBinmalik ako ha Jerusalem ngan samtang nag-aampo ako didto han Templo, nagkamay-ada ako usa nga panan-awon"
                },
                "18": {
                    "verse_nr": "18",
                    "verse": "diin hinkit-an ko an Ginoo nga nagsiring ha akon, \u2018Pagdali ngan bayai ha kadagmitan an Jerusalem kay diri an mga tawo dinhe makarawat han imo pagkasaksi ha akon.\u2019"
                },
                "19": {
                    "verse_nr": "19",
                    "verse": "Binmaton ako, \u2018Ginoo, nasayod ngahaw hira nga kinmadto ako ha ira mga sinagoga ngan gindakop ngan ginkastigo ko adton mga natoo ha imo."
                },
                "20": {
                    "verse_nr": "20",
                    "verse": "Ngan han pagpataya han imo saksi nga hi Esteban, nakadto ako ngan inmuyon ako han pagpataya ha iya, ngan ginbantayan ko an mga panapton han mga nagpatay ha iya.\u2019"
                },
                "21": {
                    "verse_nr": "21",
                    "verse": "Ngan nagsiring ha akon an Ginoo, \u2018Lakat kay susugoon ko ikaw ha higrayo nga mga dapit, ngadto han mga Hentil.\u2019\u201d"
                },
                "22": {
                    "verse_nr": "22",
                    "verse": "Dinhe la tubtob an pamati han mga tawo kan Pablo ngan nagtikang hira hin paggogliat. Makusog an ira tingog hin pagsiring, \u201cKuhaa hiya! Pataya hiya! Diri hiya angay mabuhi!\u201d"
                },
                "23": {
                    "verse_nr": "23",
                    "verse": "Naggogogliat hira, iginbabarabad an ira mga panapton, ngan iginsasabrag ha igbaw an tapotapo."
                },
                "24": {
                    "verse_nr": "24",
                    "verse": "Ginsugo han kapitan nga Romano an iya mga sondalo nga dad-on hi Pablo ngadto ha kwartel ngan paglatobon hiya, basi mahibaroan nira kay ano nga an mga Judiyo naggogoliat man hin sugad hini kontra ha iya."
                },
                "25": {
                    "verse_nr": "25",
                    "verse": "Kundi han ginapos na hiya nira basi paglatobon, nagsiring hi Pablo ngadto han opisyal nga nakadto, \u201cMatadong ba para ha iyo in paglatob hin tuminungnong nga Romano, nga waray pa ngani paghukmi hin ano man nga sala?\u201d"
                },
                "26": {
                    "verse_nr": "26",
                    "verse": "Han pakabati hini han opisyal, kinmadto hiya han kapitan ngan nagpakiana ha iya, \u201cAno ini nga karuyag mo pagbuhaton? Ito nga tawo tuminungnong nga Romano!\u201d"
                },
                "27": {
                    "verse_nr": "27",
                    "verse": "Sanglit kinmadto an kapitan kan Pablo ngan nagpakiana ha iya, \u201cSumati ako, tuminungnong ka ba nga Romano?\u201d\n\u201cOo,\u201d binmaton hi Pablo."
                },
                "28": {
                    "verse_nr": "28",
                    "verse": "Nagsiring an kapitan, \u201cPinalit ko hin damo nga kwarta an akon pagkatuminungnong nga Romano.\u201d\nBinmaton hi Pablo, \u201cKundi natawo ako nga Romano.\u201d"
                },
                "29": {
                    "verse_nr": "29",
                    "verse": "Inmisol dayon an mga tawo nga karuyag unta pumakiana kan Pablo; ngan nahadlok an kapitan han kasayod niya nga tuminungnong nga Romano ngay-an hi Pablo nga iya ginpapakadenahan."
                },
                "30": {
                    "verse_nr": "30",
                    "verse": "Karuyag han kapitan nga mahibaroan pa gud niya hin tukib kon ano an sumbong han mga Judiyo kontra kan Pablo. Sanglit han pagkabuwas ginpahubaran han mga kadena hi Pablo ngan nagsugo an kapitan nga magkatirok an mga puno han kapadian ngan an bug-os nga Labaw nga Hukmanan. Niyan ginpakuha niya hi Pablo ngan ginpaatubang hiya ha ira."
                }
            }
        },
        "23": {
            "chapter_nr": "23",
            "chapter": {
                "1": {
                    "verse_nr": "1",
                    "verse": "Tinutokan ni Pablo an Labaw nga Hukmanan ngan nagsiring hiya, \u201cKabugtoan ko, murayaw an akon hunahuna mahitungod han bug-os ko nga kinabuhi ha atubangan han Dyos ngada yana nga adlaw.\u201d"
                },
                "2": {
                    "verse_nr": "2",
                    "verse": "Ginsugo ni Ananias nga Labaw nga Padi adton mga natukdaw hirani kan Pablo nga tampalohon hiya."
                },
                "3": {
                    "verse_nr": "3",
                    "verse": "Nagsiring hi Pablo, \u201cWaray ruhaduha an Dyos an mabulos ha imo\u2014ikaw nga napakamalabyaw! Nalingkod ka ba hin paghukom ha akon sumala han Balaod, kundi gintatalapas mo ngahaw ini nga Balaod pinaagi hin pagsugo mo ha ira hin pagtampalo ha akon?\u201d"
                },
                "4": {
                    "verse_nr": "4",
                    "verse": "An mga tawo nga hirani kan Pablo nagsiring ha iya, \u201cGinpapanamastamasan mo an Labaw nga Padi han Dyos!\u201d"
                },
                "5": {
                    "verse_nr": "5",
                    "verse": "Binmaton hi Pablo, \u201cKabugtoan ko, waray ako sabot nga amo hiya an Labaw nga Padi. Kay nasiring an Kasuratan, \u2018Ayaw pagyakan hin maraot kontra han pangulo han iyo katawhan!\u2019\u201d"
                },
                "6": {
                    "verse_nr": "6",
                    "verse": "Han pakakita ni Pablo nga may-ada mga Sadusiyo dida han hugpo, ngan an iba nga Parisiyo, ginmoliat hiya, \u201cKabugtoan ko, usa ako nga Parisiyo nga anak hin usa nga Parisiyo. Ginhuhukman ako yana dinhe kay naglalaom ako nga an mga minatay mababanhaw!\u201d"
                },
                "7": {
                    "verse_nr": "7",
                    "verse": "Han pagsiring niya hini, nagkalantugi an mga Parisiyo ngan mga Sadusiyo, ngan nabahin an hugpo. ("
                },
                "8": {
                    "verse_nr": "8",
                    "verse": "Kay nasiring an mga Sadusiyo nga waray pagkabanhaw an mga minatay, waray mga anghel ngan mga espiritu; kundi natoo an mga Parisiyo hini ngatanan.)"
                },
                "9": {
                    "verse_nr": "9",
                    "verse": "Nagtikadako an ira paggisirusinggit, ngan may-ada mga magturutdo han Balaod dida han hugpo han mga Parisiyo nga tinmindog ngan rinmiwa gud hin pagsiring, \u201cWaray kami hin-agian nga sala dida hini nga tawo! Bangin manggud nagyakan ha iya in usa nga espiritu o usa ba nga anghel!\u201d"
                },
                "10": {
                    "verse_nr": "10",
                    "verse": "Nagtikakusog an ira lantugi nga nahadlok na an kapitan han mga sondalo nga paghunothunoton hi Pablo. Sanglit ginpalusad niya an iya mga sondalo hin pagkuha kan Pablo ngan pagdara ha iya ngadto ha kwartel."
                },
                "11": {
                    "verse_nr": "11",
                    "verse": "Han pagkagab-i tinmupad an Ginoo kan Pablo ngan nagsiring, \u201cAyaw kahadlok! Sugad nga nagsaksi ka ha akon dinhe ha Jerusalem, magigin saksi ko liwat ikaw didto ha Roma.\u201d"
                },
                "12": {
                    "verse_nr": "12",
                    "verse": "Han pagkaaga nagkatirok in mga Judiyo ngan nagkasarabot hira. Nagsumpa hira nga diri hira makaon o mainom hin bisan ano kon diri nira mamatay hi Pablo."
                },
                "13": {
                    "verse_nr": "13",
                    "verse": "Kapin 40 hira nga nagkasarabot."
                },
                "14": {
                    "verse_nr": "14",
                    "verse": "Niyan kinmadto hira han mga puno han kapadian ngan katigurangan ngan nagsiring, \u201cNagsumpa kami nga diri kami makaon hin bisan ano kon diri namon mamatay hi Pablo."
                },
                "15": {
                    "verse_nr": "15",
                    "verse": "Sanglit yana, upod an Labaw nga Hukmanan, pahibaroa niyo an kapitan nga Romano nga ipadara niya hi Pablo nganhi ha iyo, nga daw sugad hin karuyag niyo nga masayod pa gud kamo mahitungod ha iya. Kundi papatayon namon hiya nga diri pa hiya maabot dinhe.\u201d"
                },
                "16": {
                    "verse_nr": "16",
                    "verse": "Kundi an anak nga lalake han bugto nga babaye ni Pablo nakabati hini nga sarabot hin paggama. Sanglit kinmadto hiya ha kwartel ngan ginsumatan niya hi Pablo."
                },
                "17": {
                    "verse_nr": "17",
                    "verse": "Niyan gintawag ni Pablo in usa han mga opisyal ngan ginsiring niya, \u201cDad-a ini nga batan-on nga lalake ngadto han kapitan, kay may-ada niya igsusumat ha iya.\u201d"
                },
                "18": {
                    "verse_nr": "18",
                    "verse": "Sanglit gindara hiya han opisyal ngadto han kapitan ngan nagsiring, \u201cGintawag ako han priso nga hi Pablo ngan ginhangyo ako nga dad-on ko ini nga batan-on nganhi ha imo kay may-ada niya igsusumat ha imo.\u201d"
                },
                "19": {
                    "verse_nr": "19",
                    "verse": "Kinaptan han kapitan an kamot han batan-on, nagkagawas hira nga duha, ngan ginpakianhan hiya hin sekreto, \u201cAno an igsusumat mo ha akon?\u201d"
                },
                "20": {
                    "verse_nr": "20",
                    "verse": "Nagsiring an batan-on, \u201cNagkasarabot an mga punoan nga Judiyo hin paghangyo ha imo nga imo ipadara buwas hi Pablo ngadto han Labaw nga Hukmanan nga daw sugad hin karuyag nira masayod pa gud mahitungod ha iya."
                },
                "21": {
                    "verse_nr": "21",
                    "verse": "Kundi ayaw hira pagtuora, kay may-ada kapin hin 40 ka tawo nga natago hin paggama kan Pablo. Nagsumpa hira ngatanan nga diri hira makaon o mainom kon diri nira mamatay hi Pablo. Andam na hira hin pagbuhat hini, ngan naghuhulat na la han imo pagtangdo.\u201d"
                },
                "22": {
                    "verse_nr": "22",
                    "verse": "Nagsiring an kapitan, \u201cAyaw pagsumat bisan kan kanay nga iginsumat mo ini ha akon.\u201d Katapos ginpalakat niya an batan-on."
                },
                "23": {
                    "verse_nr": "23",
                    "verse": "Niyan gintawag han kapitan in duha han iya mga opisyal ngan ginsiring, \u201cPag-andam kamo hin 200 nga mga sondalo upod in 70 nga mga dikabayo ngan 200 nga mga bangkawan, ngan mapakadto kamo ha Cesarea niyan nga mga alas 9:00 ha gab-i."
                },
                "24": {
                    "verse_nr": "24",
                    "verse": "Pag-andam liwat kamo hin mga kabayo ngan sasakyan ni Pablo, ngan dad-a hiya niyo ngadto kan Gobernador Felix. Bantayi niyo hiya hin maupay!\u201d"
                },
                "25": {
                    "verse_nr": "25",
                    "verse": "Ngan nagsurat an kapitan hin alid-agid hini"
                },
                "26": {
                    "verse_nr": "26",
                    "verse": "\u201cMga pangumosta tikang kan Claudio Lisias ngadto han Iya Kaharangdon nga Gobernador Felix."
                },
                "27": {
                    "verse_nr": "27",
                    "verse": "Gindakop ini nga tawo han mga Judiyo ngan ira na unta ini hiya papatayon. Kundi nahibaro ako nga usa hiya nga tuminungnong nga Romano, sanglit upod an akon mga sondalo, gintalwas ko hiya."
                },
                "28": {
                    "verse_nr": "28",
                    "verse": "Karuyag ko mahibaroan an sumbong nira kontra ha iya, sanglit gindara ko hiya ngadto han ira Labaw nga Hukmanan."
                },
                "29": {
                    "verse_nr": "29",
                    "verse": "Nasayoran ko nga waray gud hiya nabuhat nga angay pasikaran hin pagpatay o pagpriso ha iya. Ginsumbong hiya mahitungod la ha ira kalugaringon nga balaod."
                },
                "30": {
                    "verse_nr": "30",
                    "verse": "Ngan han pagsumati ha akon nga may-ada maraot nga sarabot an mga Judiyo kontra ha iya, ginpadara ko dayon hiya ngada ha imo. Ginsiring ko an mga magsurumbong kontra ha iya nga dad-on liwat nira ngada ha imo an ira mga sumbong.\u201d"
                },
                "31": {
                    "verse_nr": "31",
                    "verse": "Gintuman han mga sondalo an sugo ha ira. Gindara nira hi Pablo hito nga gab-i tubtob ha Antipatris."
                },
                "32": {
                    "verse_nr": "32",
                    "verse": "Han pagkabuwas binmalik ha kwartel an mga sondalo, kundi nagpadayon an mga sondalo nga dikabayo hin pag-upod ha iya."
                },
                "33": {
                    "verse_nr": "33",
                    "verse": "Han pag-abot nira ha Cesarea, iginhatag nira an surat han gobernador ngan igintubyan nira hi Pablo ha iya."
                },
                "34": {
                    "verse_nr": "34",
                    "verse": "Ginbasa han gobernador an surat ngan ginpakianhan niya hi Pablo kon taga diin hiya nga lalawigan. Han paghibaro niya nga taga-Cilicia hiya"
                },
                "35": {
                    "verse_nr": "35",
                    "verse": "nagsiring an gobernador, \u201cPamamatian ko an imo kaso kon magkaabot na an mga magsurumbong ha imo.\u201d Ngan ginpabantayan hi Pablo didto han palasyo ni Herodes."
                }
            }
        },
        "24": {
            "chapter_nr": "24",
            "chapter": {
                "1": {
                    "verse_nr": "1",
                    "verse": "Katapos hin lima ka adlaw kinmadto ha Cesarea an Labaw nga Padi nga hi Ananias upod in pira han mga katigurangan nga usa nga abogado nga ginngangaranan kan Tertulo. Nakigkita hira kan Gobernador Felix, ngan nagpasaka hira han ira mga sumbong kontra kan Pablo."
                },
                "2": {
                    "verse_nr": "2",
                    "verse": "Gintawag ni Tertulo hi Pablo ngan nagtikang hin pagsumbong kan Pablo hin pagsiring:\n\u201cHarangdon nga Gobernador! Tungod han matadong nimo nga pamunoan, inmabot ha amon in halawig nga panahon hin kalinaw, ngan damo nga kabalhinan an nabuhat para han kaupayan han amon nasod."
                },
                "3": {
                    "verse_nr": "3",
                    "verse": "Ikinalilipay namon hin pagkarawat hini ha ngatanan nga dapit ngan ha ngatanan nga panahon upod an amon kinasingkasing nga pagpasalamat ha imo."
                },
                "4": {
                    "verse_nr": "4",
                    "verse": "Kundi diri ko karuyag magkarag han imo panahon, sanglit nakikimalooy ako ha imo nga pamatian unta nimo an amon halipot nga ighihimangraw ha imo."
                },
                "5": {
                    "verse_nr": "5",
                    "verse": "Nahibaroan namon ini nga tawo nga uraura hin kamasamok. Ginriribok niya an mga Judiyo ha bisan diin nga dapit nga iya hinngangadtoan; ngan pangulo hiya han hugpo han mga Nazareno."
                },
                "6": {
                    "verse_nr": "6",
                    "verse": "Gintinguha liwat niya hin pagpanamastamasi han Templo, sanglit gindakop namon hiya. [Naghunahuna unta kami hin paghukom ha iya sumala han amon kalugaringon nga balaod"
                },
                "7": {
                    "verse_nr": "7",
                    "verse": "kundi inmabot hi Kapitan Lisias ngan gin-agaw hiya tikang ha amon."
                },
                "8": {
                    "verse_nr": "8",
                    "verse": "Niyan nagsugo hi Lisias nga kinahanglan umatubang ha imo an mga magsurumbong ha iya.] Kon pakianhan mo ini nga tawo, mahibabaroan mo tikang ha iya an ngatanan nga iginsusumbong namon kontra ha iya.\u201d"
                },
                "9": {
                    "verse_nr": "9",
                    "verse": "An mga Judiyo inmabuyon liwat ha ira, ngan nagsiring nga matuod ini ngatanan."
                },
                "10": {
                    "verse_nr": "10",
                    "verse": "Ginsenyasan han gobernador hi Pablo nga magyakan hiya, ngan nagsiring hi Pablo:\n\u201cMaaram ako nga tungod nga maiha ka na nga maghurukom hini nga nasod, nalilipay ako hin pagpanalipod han akon kalugaringon ha imo atubangan."
                },
                "11": {
                    "verse_nr": "11",
                    "verse": "Sugad han imo mahibabaroan, waray pa 12 ka adlaw tikang han pagkadto ko ha Jerusalem hin pagsingba."
                },
                "12": {
                    "verse_nr": "12",
                    "verse": "Waray ako hiagii han mga Judiyo nga nakikiglantugi bisan kan kanay didto ha Templo, o makita nira nga nagriribok ako han mga tawo didto han mga sinagoga o ha bisan diin nga dapit han syudad."
                },
                "13": {
                    "verse_nr": "13",
                    "verse": "Waray nira mahahatag nga karig-onan han ira mga sumbong kontra ha akon."
                },
                "14": {
                    "verse_nr": "14",
                    "verse": "Tinatangdoan ko ini: nga ginsisingba ko an Dyos han amon mga kaapoy-apoyan pinaagi hin pagsunod han Dalan nga sinisiring nira nga diri matuod. Kundi natoo man liwat ako han ngatanan nga mga butang nga iginsurat dida han Balaod ni Moises ngan ha mga basahan han mga manaragna."
                },
                "15": {
                    "verse_nr": "15",
                    "verse": "Sugad ha ira naglalaom ako han Dyos nga iya pagbabanhawon an ngatanan nga mga tawo, magmaupay o magmaraot."
                },
                "16": {
                    "verse_nr": "16",
                    "verse": "Sanglit dayuday nga gintatalinguha ko nga magmalinis an akon konsensya ha atubangan han Dyos ngan han mga tawo."
                },
                "17": {
                    "verse_nr": "17",
                    "verse": "\u201cKatapos hin pira ka tuig nga paghimulag ko ha Jerusalem, binmalik ako ngadto hin pagdara hin kwarta nga hinabang para han akon kalugaringon nga mga tawo, ngan hin paghalad."
                },
                "18": {
                    "verse_nr": "18",
                    "verse": "Samtang ginbubuhat ko ini ngan kahuman ko han seremonyas hin paglinis, hinkit-an ako nira didto ha Templo. Waray ako damo nga mga tawo nga akon kaupod, ngan waray man liwat kasamok."
                },
                "19": {
                    "verse_nr": "19",
                    "verse": "Kundi nakadto in mga Judiyo nga tikang ha lalawigan han Asia, angay unta kumanhi hira ngahaw ha imo atubangan hin pagsumbong kon may-ada lugaring nira isurumbong kontra ha akon."
                },
                "20": {
                    "verse_nr": "20",
                    "verse": "Kon diri man, papag-asoya ini nga mga tawo nga hahani yana, kon ano nga sala an ira hin-agian ha akon han akon pagtindog ha atubangan han Labaw nga Hukmanan"
                },
                "21": {
                    "verse_nr": "21",
                    "verse": "gawas la han usa nga butang nga akon ginyakan han natindog ako ha ira atubangan: \u2018Ginhuhukman ako niyo yana tungod han akon pagtoo nga mababanhaw an mga minatay.\u2019\u201d"
                },
                "22": {
                    "verse_nr": "22",
                    "verse": "Niyan gintapos an bista ni Felix nga sayod kaupay mahitungod han Dalan. Ginsiring niya hira, \u201cPaghuhukman ko an iyo kaso kon umabot na hi Kapitan Lisias.\u201d"
                },
                "23": {
                    "verse_nr": "23",
                    "verse": "Ginsugo niya an opisyal nga magbarantay kan Pablo nga bantayan ini hiya hin maupay ngan diri hiya paghigpitan, ngan diri pagdid-an an iya kasangkayan hin paghatag han iya mga kinahanglanon."
                },
                "24": {
                    "verse_nr": "24",
                    "verse": "Katapos hin pira ka adlaw, inmabot hi Felix upod an iya asawa nga hi Drusila nga usa nga Judiya. Ginpakuha niya hi Pablo ngan namati hi Felix ha iya dida nga hiya naghimangraw mahitungod han pagtoo kan Jesu-Cristo."
                },
                "25": {
                    "verse_nr": "25",
                    "verse": "Kundi han pagpadayon ni Pablo hin paghimangraw mahitungod han kinabuhi nga matadong, pagpugong han kalugaringon, ngan han tiarabot nga Adlaw han Paghukom, nahadlok hi Felix ngan nagsiring hiya, \u201cLakat na la anay. Ipapatawag ko na la ikaw kon may higayon ako.\u201d"
                },
                "26": {
                    "verse_nr": "26",
                    "verse": "Naglalaom liwat hiya nga kahukipan hiya ni Pablo, ngan tungod hini agsob ipatawag niya hi Pablo hin pakighimangraw ha iya."
                },
                "27": {
                    "verse_nr": "27",
                    "verse": "Katapos hin duha ka tuig, sinmaliwan kan Felix hi Porcio Festo hin ka gobernador. Karuyag ni Felix nga sangkayon hiya han mga Judiyo, sanglit ginpadayon niya hin pagpriso hi Pablo."
                }
            }
        },
        "25": {
            "chapter_nr": "25",
            "chapter": {
                "1": {
                    "verse_nr": "1",
                    "verse": "Pag-agi hin tulo ka adlaw tikang umabot hi Festo ha lalawigan, kinmadto hiya ha Jerusalem tikang ha Cesarea."
                },
                "2": {
                    "verse_nr": "2",
                    "verse": "Didto an mga puno han kapadian ngan an mga pangulo nga Judiyo nagsumbong ha iya kontra kan Pablo. Ginhangyo nira kan Festo"
                },
                "3": {
                    "verse_nr": "3",
                    "verse": "nga ipadara hi Pablo ngadto ha Jerusalem, kay naghunahuna hira hin paggama kan Pablo dida ha dalan."
                },
                "4": {
                    "verse_nr": "4",
                    "verse": "Binmaton hi Festo, \u201cPriso pa hi Pablo didto ha Cesarea, ngan ha diri maiha mabalik ako ngadto."
                },
                "5": {
                    "verse_nr": "5",
                    "verse": "Paupda ha akon ngadto ha Cesarea an iyo mga pangulo ngan igsumbong an tawo kon nakasala man hiya.\u201d"
                },
                "6": {
                    "verse_nr": "6",
                    "verse": "Nagpabilin hi Festo dida ha ira hin mga walo o napulo pa ka adlaw, ngan binmalik hiya ngadto ha Cesarea. Han pagkabuwas, linmingkod hiya ha hukmanan ngan nagsugo nga dad-on hi Pablo ha iya atubangan."
                },
                "7": {
                    "verse_nr": "7",
                    "verse": "Han pag-abot ni Pablo, gin-alirongan hiya han mga Judiyo nga tikang ha Jerusalem, ngan nagtikang hira hin pagpasaka hin magbug-at nga mga sumbong kontra ha iya, nga waray man nira nahahatag nga karig-onan han ira mga sumbong."
                },
                "8": {
                    "verse_nr": "8",
                    "verse": "Kundi nanalipod hi Pablo ha iya ngahaw, \u201cWaray ko nabuhat nga sala kontra han Balaod han mga Judiyo, o han Templo, o han Emperador han Roma.\u201d"
                },
                "9": {
                    "verse_nr": "9",
                    "verse": "Kundi karuyag ni Festo nga sangkayon hiya han mga Judiyo, sanglit ginpakianhan niya hi Pablo, \u201cKaruyag mo ba kumadto ha Jerusalem ngan didto ko tuhaya an mga sumbong kontra ha imo?\u201d"
                },
                "10": {
                    "verse_nr": "10",
                    "verse": "Binmaton hi Pablo, \u201cNatindog ako ha atubangan han hukmanan han Emperador diin angay ako pagtuhayon. Sayod ka ngahaw nga waray ako nabuhat nga maraot ngadto han mga Judiyo."
                },
                "11": {
                    "verse_nr": "11",
                    "verse": "Kon nakagtalapas ako han balaod ngan nakabuhat hin ano nga angay sirotan han kamatayon, diri ako naghahangyo hin paglikay hini. Kundi kon waray man kamatuoran an mga sumbong nira ha akon, waray makakagtubyan ha akon ngadto ha ira. Nadangop ako ngadto han Emperador.\u201d"
                },
                "12": {
                    "verse_nr": "12",
                    "verse": "Niyan kahuman ni Festo makigkarukayakan han iya mga magsaragdon, binmaton hiya, \u201cDinmangop ka ngadto han Emperador, sanglit makadto ka han Emperador.\u201d"
                },
                "13": {
                    "verse_nr": "13",
                    "verse": "Pag-agi hin pira ka adlaw, inmabot ha Cesarea hira Hadi Agripa ug Berenice hin pagduaw ngan pangumosta kan Festo."
                },
                "14": {
                    "verse_nr": "14",
                    "verse": "Kahuman nira hin pira ka adlaw didto, ginsumatan ni Festo an hadi han kamutangan ni Pablo, ngan nagsiring hiya, \u201cMay-ada dinhe usa nga priso nga iginbilin ni Felix"
                },
                "15": {
                    "verse_nr": "15",
                    "verse": "ngan han akon pagkadto ha Jerusalem, an mga puno han kapadian ngan katigurangan nga mga Judiyo nagpasaka hin mga sumbong kontra ha iya, ngan ginhangyo ako nira nga pagsirotan ko hiya."
                },
                "16": {
                    "verse_nr": "16",
                    "verse": "Kundi ginbaton ko hira nga diri batasan han mga Romano an pagsirot hin bisan hin-o nga iginsumbong, kon waray pa niya igkaatubang an mga nagsumbong ha iya, ngan kon waray pa niya higayon hin pagpanalipod han iya kalugaringon han mga sumbong kontra ha iya."
                },
                "17": {
                    "verse_nr": "17",
                    "verse": "Sanglit han pagkanhi na nira, waray ako maglangan, kundi han pagkabuwas, linmingkod ako ha hukmanan, ngan ginpatawag ko ini nga tawo."
                },
                "18": {
                    "verse_nr": "18",
                    "verse": "Nanindog an mga magsurumbong ha iya, kundi waray man nira iginsumbong nga maraot kontra ha iya, nga akon ginpaabot nga ira pagbubuhaton."
                },
                "19": {
                    "verse_nr": "19",
                    "verse": "Kundi may-ada la nira mga ginlantugian mahitungod han ira kalugaringon nga tuluohan ngan mahitungod han usa ka tawo nga ginngangaranan kan Jesus nga namatay, kundi ginpapamatud-an ni Pablo nga buhi hiya."
                },
                "20": {
                    "verse_nr": "20",
                    "verse": "Nagugupong ako kon ano an akon pagbubuhaton hin paghubad hini nga problema, sanglit ginpakianhan ko hi Pablo kon maruruyag hiya hin pagkadto ha Jerusalem ngan didto umatubang hiya hini nga mga sumbong kontra ha iya."
                },
                "21": {
                    "verse_nr": "21",
                    "verse": "Kundi dinmangop hi Pablo ha Emperador ngan naghangyo nga pagbantayan hiya, ngan an Emperador amo an magtuhay han iya kaso. Sanglit nagsugo ako nga pagbantayan hiya hin maupay ngada han akon pakagpadara ha iya ngadto han Emperador.\u201d"
                },
                "22": {
                    "verse_nr": "22",
                    "verse": "Nagsiring hi Agripa kan Festo, \u201cKaruyag ko mamati hini nga tawo.\u201d\n\u201cBuwas hibabatian mo hiya,\u201d binmaton hi Festo."
                },
                "23": {
                    "verse_nr": "23",
                    "verse": "Han pagkabuwas inmabot hira Agripa ug Berenice ngan gintagan hin hadianon nga pagpaabot. Sinmulod hira ha ruwang han hukmanan nga inupdan han mga opisyal han mga sondalo ngan han mga dumagko han syudad. Nagsugo hi Festo nga dad-on hi Pablo ha iya atubangan."
                },
                "24": {
                    "verse_nr": "24",
                    "verse": "Nagsiring hi Festo, \u201cHadi Agripa ngan kamo ngatanan nga hahani dinhe upod ha amon: Amo ini an tawo nga iginsumbong ha akon han ngatanan nga mga Judiyo dinhe ngan didto ha Jerusalem. Naggogogliat hira nga angay hiya pagpatayon."
                },
                "25": {
                    "verse_nr": "25",
                    "verse": "Kundi waray ako hinagian dida ha iya nga angay pasikaran hin pagpatay ha iya. Ngan tungod nga dinmangop man hiya han Emperador, naglarang ako nga igpadara hiya ngadto."
                },
                "26": {
                    "verse_nr": "26",
                    "verse": "Kundi waray ko sadang igsurat han Emperador nga bisan ano mahitungod hini nga tawo. Sanglit gindara ko hiya ha iyo atubangan\u2014labi na nganhi ha imo, harangdon nga Hadi Agripa, basi kahuman mo mausisa an iya kaso, may-ada na unta ako sadang igsurat."
                },
                "27": {
                    "verse_nr": "27",
                    "verse": "Kay baga diri naangay ha akon an pagpadara hin usa nga priso nga diri ako makagsumat hin tuhay han mga sumbong kontra ha iya.\u201d"
                }
            }
        },
        "26": {
            "chapter_nr": "26",
            "chapter": {
                "1": {
                    "verse_nr": "1",
                    "verse": "Nagsiring hi Agripa kan Pablo, \u201cTinutugotan ko ikaw hin pagpanalipod han imo kalugaringon.\u201d Ginbayaw ni Pablo an iya kamot ngan nanalipod ha iya ngahaw ngan nagsiring"
                },
                "2": {
                    "verse_nr": "2",
                    "verse": "\u201cHadi Agripa, palaran ako nga yana nga adlaw makakapanalipod ako han akon kalugaringon ha imo atubangan bahin han mga butang nga iginsusumbong han mga Judiyo kontra ha akon"
                },
                "3": {
                    "verse_nr": "3",
                    "verse": "labi na kay sayod ka kaupay han mga pamatasan ngan han mga ginkakalantugian han mga Judiyo. Sanglit nangangamuyo ako ha imo nga diri mo ikabudlay an pamati ha akon."
                },
                "4": {
                    "verse_nr": "4",
                    "verse": "\u201cAn ngatanan nga mga Judiyo maaram han akon kinabuhi tikang pa han akon pagkabata. Maaram hira kon ano an akon kinabuhi, syahan didto han akon natawhan nga nasod ngan didto liwat ha Jerusalem."
                },
                "5": {
                    "verse_nr": "5",
                    "verse": "Dayuday nahibaroan nira, kon lugaring magsusumat la hira han kamatuoran, nga tikang pa ha tinikangan sakop na ako han mahigpit nga hugpo han amon tuluohan, an mga Parisiyo."
                },
                "6": {
                    "verse_nr": "6",
                    "verse": "Ngan yana iini ako ginhuhukman ha iyo atubangan tungod han akon paglaom han saad nga ginhimo han Dyos ha amon kaapoy-apoyan"
                },
                "7": {
                    "verse_nr": "7",
                    "verse": "an amo ngahaw nga paglaom nga ginlalaoman nga nakarawat han dose nga mga tribo han amon katawhan, samtang nagsisingba hira han Dyos adlaw gab-i. Ngan tungod hini nga paglaom, Harangdon nga Hadi, iginsusumbong ako han mga Judiyo!"
                },
                "8": {
                    "verse_nr": "8",
                    "verse": "Kay ano nga nagkukuri man kamo nga mga Judiyo hin pagtoo nga pagbabanhawon han Dyos an mga minatay?"
                },
                "9": {
                    "verse_nr": "9",
                    "verse": "\u201cAko ngahaw naghunahuna hadto nga kinahanglan buhaton ko an ngatanan nga mahihimo ko kontra han ngaran ni Jesus nga taga-Nazaret."
                },
                "10": {
                    "verse_nr": "10",
                    "verse": "Amo ini an ginbuhat ko didto ha Jerusalem. Kinmarawat ako hin pagburot-an tikang han mga puno han kapadian ngan iginpapriso ko in damo nga mga tawo han Dyos, ngan han pagpataya ha ira, inuyonan ko ini nga buhat."
                },
                "11": {
                    "verse_nr": "11",
                    "verse": "Makadamo ko hira ipakastigo didto han mga sinagoga, ngan gintinguha ko nga igsalikway nira an ira pagtoo. Duro gud an akon pagdumot ha ira, ngan ginsunod ko hira ngadto han langyaw nga mga syudad hin pagpakurii ha ira."
                },
                "12": {
                    "verse_nr": "12",
                    "verse": "\u201cSanglit kinmadto ako ha Damasco dara an pagburut-an ngan sugo tikang han labaw nga kapadian."
                },
                "13": {
                    "verse_nr": "13",
                    "verse": "Han tikaurudto na, Harangdon nga Hadi, hinkit-an ko han nakada ako ha dalan in kapawa nga masilaw pa kay han adlaw, nga sinmilaw tikang ha langit, nga nakalukop ha akon ngan han akon mga kaupod."
                },
                "14": {
                    "verse_nr": "14",
                    "verse": "Natumba kami ngatanan ha tuna, ngan binmati ako hin tingog nga nagsiring ha akon ha pinulongan nga Hebreo, \u2018Saulo, Saulo! Kay ano nga ginpapakurian mo ako? Ikaw la ngahaw an sasakitan hini nga imo ginbubuhat, sugad nga sinasakitan an baka kon binabanyakan niya an kataisan han tabog nga kahoy.\u2019"
                },
                "15": {
                    "verse_nr": "15",
                    "verse": "Pinmakiana ako, \u2018Hin-o ka, Ginoo?\u2019 Ngan nagsiring an Ginoo: \u2018Amo ako hi Jesus nga imo ginpapakurian."
                },
                "16": {
                    "verse_nr": "16",
                    "verse": "Kundi dagmit hin pagtukdaw. Pinmakita ako ha imo hin pagtudlok ha imo nga akon surugoon. Ikaw an magsusumat han iba bahin han imo hinkit-an ha akon yana nga adlaw ngan han ipakikita ko pa ha imo."
                },
                "17": {
                    "verse_nr": "17",
                    "verse": "Tatalwason ko ikaw tikang han mga Judiyo ngan han mga Hentil nga amo an pararad-an ko ha imo"
                },
                "18": {
                    "verse_nr": "18",
                    "verse": "basi kabuksan mo an ira mga mata ngan pabalikon mo hira tikang ha kasisidman ngadto han kapawa, ngan tikang ha gahom ni Satanas ngadto han Dyos, ngan pinaagi han ira pagtoo ha akon pasayloon hira han ira mga sala ngan kumarawat hira han ira dapit dida han mga pinili nga mga tawo han Dyos!\u2019"
                },
                "19": {
                    "verse_nr": "19",
                    "verse": "\u201cSanglit, Hadi Agripa, gintuman ko an akon hinkit-an nga panan-awon tikang ha langit."
                },
                "20": {
                    "verse_nr": "20",
                    "verse": "Nagwali ako syahan didto ha Damasco, ngan didto ha Jerusalem, ngan kahuman, didto ha bug-os nga Israel, ngan didto liwat han mga Hentil, nga magbasol hira han ira mga sala, nga bumalik hira sa Dyos, ngan magbuhat han mga butang nga magpapamatuod nga nagbasol na hira."
                },
                "21": {
                    "verse_nr": "21",
                    "verse": "Tungod hini gindakop ako han mga Judiyo didto ha Templo, ngan gin-iparatay ako nira."
                },
                "22": {
                    "verse_nr": "22",
                    "verse": "Kundi ngada yana nga adlaw ginbuligan ako han Dyos, sanglit natindog ako dinhe ngan nagpapamatuod ha ngatanan ha mga kablas ngan ha mga dungganan. An akon ginyayakan amo ngahaw an iginpasabot han mga manaragna ngan ni Moises nga mahinanabo"
                },
                "23": {
                    "verse_nr": "23",
                    "verse": "nga an Cristo kinahanglan mag-antos, ngan tungod nga hiya man an syahan nga mabanhaw tikang han mga minatay, hiya man an magpapasangyaw han kapawa ngadto han mga Judiyo ngan ngadto han mga Hentil.\u201d"
                },
                "24": {
                    "verse_nr": "24",
                    "verse": "Samtang nananalipod pa hi Pablo han iya kalugaringon, ginoliatan hiya ni Festo, \u201cLurong ka, Pablo! An imo labaw nga hibaro nakakapalurong ha imo!\u201d"
                },
                "25": {
                    "verse_nr": "25",
                    "verse": "Binmaton hi Pablo, \u201cDiri gad ako lurong, Harangdon nga Festo! Nagyayakan la ako han lus-ay nga kamatuoran."
                },
                "26": {
                    "verse_nr": "26",
                    "verse": "Hadi Agripa, diri ako mahadlok hin pagyakan ha imo. Sayod ka man mahitungod hini nga mga butang, kay ginbuhat man ini ngatanan ha kadaygan."
                },
                "27": {
                    "verse_nr": "27",
                    "verse": "Hadi Agripa, natoo ka ba han mga manaragna? Maaram ako nga natoo ka!\u201d"
                },
                "28": {
                    "verse_nr": "28",
                    "verse": "Nagsiring hi Agripa kan Pablo, \u201cKasiring mo ba nga madali la an pagkabig ha akon hin ka Cristiano?\u201d"
                },
                "29": {
                    "verse_nr": "29",
                    "verse": "Binmaton hi Pablo, \u201cNag-aampo ako sa Dyos nga ha madali o ha maiha, mahinugad unta ha akon ikaw ngan an ngatanan ha iyo nga namamati ha akon yana nga adlaw, labot la hini nga mga kadena!\u201d"
                },
                "30": {
                    "verse_nr": "30",
                    "verse": "Niyan tinmindog an hadi, an gobernador, hi Berenice, ngan an ngatanan nga nagtambong"
                },
                "31": {
                    "verse_nr": "31",
                    "verse": "ngan han pagkagawas nira, may hinsiring ha ira, \u201cWaray nabuhat ini nga tawo nga angay sirotan han kamatayon o han kapriso.\u201d"
                },
                "32": {
                    "verse_nr": "32",
                    "verse": "Ngan nagsiring hi Agripa kan Festo, \u201cIni nga tawo kabubuhian unta kon waray hiya dumangop ngadto han Emperador.\u201d"
                }
            }
        },
        "27": {
            "chapter_nr": "27",
            "chapter": {
                "1": {
                    "verse_nr": "1",
                    "verse": "Han pagkasarabot na nga magikan kami ngadto ha Italia, igintubyan hi Pablo ngan iba pa nga mga priso ngadto kan Julio nga usa nga opisyal han mga sondalo nga Romano nga gintatawag nga, \u201cAn Kasundalohan han Emperador.\u201d"
                },
                "2": {
                    "verse_nr": "2",
                    "verse": "Sinmakay kami hin barko nga tikang ha Adramito, nga tigikan na para han mga duruongan ha lalawigan han Asia, ngan ginmikan kami. Upod namon hi Aristarco nga taga-Macedonia, tikang ha Tesalonica."
                },
                "3": {
                    "verse_nr": "3",
                    "verse": "Han pagkabuwas dinmuong kami ha Sidon. Nalooy hi Julio kan Pablo ngan tinugotan hiya hin pagbisita han iya kasangkayan, basi mahatagan hiya han iya mga kinahanglanon."
                },
                "4": {
                    "verse_nr": "4",
                    "verse": "Tikang didto nagpadayon kami, ngan tungod nga sungsong man kami han hangin, nagsakay kami ngadto han dagat nga nasasalipdan han puro han Cipre."
                },
                "5": {
                    "verse_nr": "5",
                    "verse": "Tinmalabok kami han dagat nga atbang han Cilicia ngan Panfilia, ngan inmabot kami ha Mira nga bungto han Licia."
                },
                "6": {
                    "verse_nr": "6",
                    "verse": "Didto an opisyal nakaagi hin barko nga tikang ha Alejandria nga magikan para Italia, sanglit ginpasakay kami niya."
                },
                "7": {
                    "verse_nr": "7",
                    "verse": "Mahinay an amon pagsakay sulod hin pira ka adlaw, ngan ha kataposan, upod in dako nga kakurian, inmabot kami ha atbang han bungto han Nido. Tungod nga sungsong man kami han hangin, sanglit nagsakay na la kami nga sinasalipdan han puro han Creta nga atbang han punta han Salmon."
                },
                "8": {
                    "verse_nr": "8",
                    "verse": "Nagpaligid kami han baybayon ngan kinurian gud kami hin pag-abot hin dapit nga tinatawag nga \u201cMaupay nga mga Duruongan,\u201d nga hirani han bungto han Lasea."
                },
                "9": {
                    "verse_nr": "9",
                    "verse": "Nalangan kami didto tubtob nga naabtan kami han panahon nga makulba na an pagsakay, kay ngada yana nag-agi na an Adlaw han Pagtubos. Sanglit ginsagdonan hira ni Pablo hin pagsiring"
                },
                "10": {
                    "verse_nr": "10",
                    "verse": "\u201cKasangkayan, kinikita ko nga makulba an aton pagsakay tikang dinhe; dako an mapipirde han mga kargamento ngan han barko, ngan mawawad-an liwat kita hin kinabuhi.\u201d"
                },
                "11": {
                    "verse_nr": "11",
                    "verse": "Kundi asay pinamatian han opisyal han mga sondalo an iginsiring han kapitan ngan han tag-iya han barko, ngan waray pamatii an iginyakan ni Pablo."
                },
                "12": {
                    "verse_nr": "12",
                    "verse": "Diri maupay tagoan ini nga duruongan ha panahon han kathagkot, sanglit inmabuyon na la an kadam-an han mga tawo nga magpadayon hira hin pagsakay ngan magmalaabot ha Fenicia, kon lugaring mahihimo didto hin pagpalabay han kathagkot. An Fenicia usa nga duruongan ha Creta nga naatubang ha habagatan ngan ha kanawayan."
                },
                "13": {
                    "verse_nr": "13",
                    "verse": "Han pagtikang hin paghangin hin mahinay tikang ha salatanan, naghunahuna an mga tawo nga makakahimo na hira hin pagpadayon. Gin-isa nira an ankla ngan nagligid hira han baybayon han Creta."
                },
                "14": {
                    "verse_nr": "14",
                    "verse": "Kundi waray la pag-iha nagmadlos tikang ha puro an makusog nga hangin nga dumagsa."
                },
                "15": {
                    "verse_nr": "15",
                    "verse": "Hin-abotan hini an barko, ngan tungod nga diri na namon nasusungsong an hangin, ginpabay-an na la namon ini, ngan nagpaanod na la kami."
                },
                "16": {
                    "verse_nr": "16",
                    "verse": "Nakasalipod kami han paghitungod namon ha salatanan nga dapit han gutiay nga puro han Cauda. Didto bisan kon makuri, nakahimo kami nga diri mahibulag an bote tikang han barko."
                },
                "17": {
                    "verse_nr": "17",
                    "verse": "Ginkarga nira an bote ngan gin-alikosan hin maupay hin mga pisi an barko. Nahadlok hira nga sumanglad an barko dida han mga mombon hirani han baybayon han Libya, sanglit ginlukot nira an layag ngan nagpaanod na la hira."
                },
                "18": {
                    "verse_nr": "18",
                    "verse": "Nagpadayon an makusog nga bagyo, sanglit han pagkabuwas nagtikang hira hin paglabog han iba nga mga kargamento han barko"
                },
                "19": {
                    "verse_nr": "19",
                    "verse": "ngan han sunod nga adlaw naglugaring hira hin paglabog han mga kasangkapan han barko."
                },
                "20": {
                    "verse_nr": "20",
                    "verse": "Sulod hin damo nga mga adlaw waray kami pakakita han adlaw o han mga bitoon, ngan nagpadayon an duro kamakusog nga hangin. Ha kataposan nawad-an na kami hin paglaom nga matatalwas pa kami."
                },
                "21": {
                    "verse_nr": "21",
                    "verse": "Kahuman hin pag-antos hin maiha an mga tawo nga waray pagkaon, tinmindog hi Pablo ngan nagsiring, \u201cKasangkayan, kon namati unta kamo ha akon, ngan kon waray kita gumikan ha Creta, nalilikayan unta naton ini ngatanan nga kapirdehan."
                },
                "22": {
                    "verse_nr": "22",
                    "verse": "Kundi yana nahangyo ako ha iyo, ayaw kamo kahulop, kay waray usa ha iyo nga maaano; an barko la an maruruba."
                },
                "23": {
                    "verse_nr": "23",
                    "verse": "Kay kagab-i kinmanhi ha akon in usa nga anghel han Dyos nga nagtatag-iya ha akon ngan akon ginsisingba"
                },
                "24": {
                    "verse_nr": "24",
                    "verse": "ngan nagsiring, \u2018Ayaw kahadlok, Pablo! Kinahanglan umatubang ka han Emperador, ngan tungod han kamaupay ha imo han Dyos, waray maaano nga kinabuhi han ngatanan nga kaupod mo ha barko.\u2019"
                },
                "25": {
                    "verse_nr": "25",
                    "verse": "Sanglit kasangkayan, magmadinasigon kamo! Kay nasarig ako nga pagtutumanon ini han Dyos sugad han iya iginsiring ha akon."
                },
                "26": {
                    "verse_nr": "26",
                    "verse": "Kundi igdadagsa kita ha baybayon hin usa nga puro.\u201d"
                },
                "27": {
                    "verse_nr": "27",
                    "verse": "Ika-14 na ka gab-i adto, ngan iginpapalid kami han bagyo ngadto han Dagat Mediteraneo. Han mga katutnga han gab-i inmabat an mga tripulante nga nagtitikahirani na kami hin tabi."
                },
                "28": {
                    "verse_nr": "28",
                    "verse": "Sanglit ginsukol nira an kahilarom, ngan hinsabtan nira nga mga 20 ka dupa an kahilarom han tubig; ha uruunhan nagsukol na liwat hira ngan hinsabtan nga 15 nala ka dupa an kahilarom."
                },
                "29": {
                    "verse_nr": "29",
                    "verse": "Tungod hin kahadlok nga mahidagmak an amon barko ha mga kababatoan, amon ginhulog in upat nga mga angkla ha ulin han barko ngan naghulat kami nga maaga na unta."
                },
                "30": {
                    "verse_nr": "30",
                    "verse": "Naiparalagiw na an mga tripulante han barko; ginhulog nira an bote ngadto ha dagat ngan nagpasangil hira hin pagbutang hin mga angkla didto ha dulong han barko."
                },
                "31": {
                    "verse_nr": "31",
                    "verse": "Kundi ginsiring ni Pablo an opisyal ngan an mga sondalo, \u201cKon diri magpabilin ha barko ini nga mga tripulante, diri kamo matatalwas.\u201d"
                },
                "32": {
                    "verse_nr": "32",
                    "verse": "Sanglit gintabtab han mga sondalo an mga pisi nga higot han bote ngan ginpaanod ini."
                },
                "33": {
                    "verse_nr": "33",
                    "verse": "Han harapit na maaga naghangyo hi Pablo ha ira ngatanan nga mangaon hira. Nagsiring hiya, \u201cKatorse na ka adlaw yana an pagkinulbaa ha iyo hin paghinulat, ngan ha bug-os hini nga panahon waray kamo kumaon hin bisan ano."
                },
                "34": {
                    "verse_nr": "34",
                    "verse": "Sanglit nahangyo ako ha iyo nga kumaon na kamo, kay kinahanglanon ini niyo basi kamo magmakusog. Waray bisan usa ha iyo nga maaano.\u201d"
                },
                "35": {
                    "verse_nr": "35",
                    "verse": "Kahuman magyakan niya hini, kinmuha hi Pablo hin tinapay, nagpasalamat ha Dyos ha atubangan nira ngatanan, iya ini ginpinitpinit ngan kumaon."
                },
                "36": {
                    "verse_nr": "36",
                    "verse": "Nadasig hira ngan nangaon liwat hira ngatanan."
                },
                "37": {
                    "verse_nr": "37",
                    "verse": "May-ada dos syintos setenta y sais ka tawo kami ngatanan ha barko."
                },
                "38": {
                    "verse_nr": "38",
                    "verse": "Han kabusog na nira ngatanan, iginlabog nira ha dagat an kargamento nga trigo basi gumaan an barko."
                },
                "39": {
                    "verse_nr": "39",
                    "verse": "Han pagkaaga na waray makakilala an mga tripulante kon diin nga dapit hira, kundi nakita nira in usa nga nasulod nga dagat nga may-ada hubasan. Ginkaurosahan nira nga didto nira igsasangya an barko."
                },
                "40": {
                    "verse_nr": "40",
                    "verse": "Sanglit gin-utod nira an mga pisi han mga angkla ngan ginhulog ini nira ha dagat, ngan ginhubad liwat nira an mga pisi nga nakakalugot han mga timon. Ngan gin-isa nira an layag ha dulong han barko, ngan ginpadpad hira ngadto ha tabi."
                },
                "41": {
                    "verse_nr": "41",
                    "verse": "Kundi nahidagmak an barko dida hin usa nga mumbon ngan sinmanglad ini. Nahilubong hin maupay an dulong han barko nga waray na mabantad, samtang naguba na la an ulin tungod han magkusog nga mga balod."
                },
                "42": {
                    "verse_nr": "42",
                    "verse": "Naglarang an mga sondalo hin pagpatay han ngatanan nga mga priso basi waray makalangoy ngadto ha tabi ngan makakalagiw."
                },
                "43": {
                    "verse_nr": "43",
                    "verse": "Kundi ginpugngan hira han opisyal han mga sondalo kay karuyag niya nga matalwas hi Pablo. Lugod an ngatanan nga mga tawo nga maaram maglangoy pinapag-una niya hin paglukso ngan paglangoy ngadto ha tabi"
                },
                "44": {
                    "verse_nr": "44",
                    "verse": "ginpasunod an iba ha ira nga nangangabay hin mga tabla ngan hin mga naguba nga bahin han barko. Ngan dida hini nakaabot kami ngatanan han tabi."
                }
            }
        },
        "28": {
            "chapter_nr": "28",
            "chapter": {
                "1": {
                    "verse_nr": "1",
                    "verse": "Han nakadto na kami ha tabi, nahibaro kami nga Malta an ngaran han puro."
                },
                "2": {
                    "verse_nr": "2",
                    "verse": "Makisasangkayon ngan makiangayon ha amon an mga umurukoy didto. Nagtikang na pag-inuran ngan mahagkot an panahon, sanglit nagtap-ong hira ngan gin-abiabi kami ngatanan."
                },
                "3": {
                    "verse_nr": "3",
                    "verse": "Nagtirok hi Pablo hin usa ka butok nga isurungo, ngan han iginbubutang na niya ini ha kalayo, ginmuwa tungod han kapaso in usa nga halas ngan linmangbid ini ha iya kamot."
                },
                "4": {
                    "verse_nr": "4",
                    "verse": "Hinkit-an han mga taga puro an halas nga nabitay ha kamot hi Pablo, ngan may hinsiring ha ira, \u201cWaray ruhaduha nga parapamatay ini nga tawo, kundi an palad nagbuot nga diri hiya mabuhi bisan kon natalwas na hiya ha dagat.\u201d"
                },
                "5": {
                    "verse_nr": "5",
                    "verse": "Kundi iginwirik ni Pablo an halas ngadto han kalayo ngan waray man hiya maano."
                },
                "6": {
                    "verse_nr": "6",
                    "verse": "Naghulat an mga tawo nga manhupong hiya o matumba nga patay na. Kundi kahuman hini maiha nira nga paghulat ngan waray nira hinkit-an nga ano man nga nahinabo ha iya, naiba an ira panhunahuna ngan nagsiring hira, \u201cUsa hiya nga diyos!\u201d"
                },
                "7": {
                    "verse_nr": "7",
                    "verse": "Hirani hini nga dapit may mga tuna nga gintatag-iya ni Publio, an pangulo han puro. Gin-abiabi kami niya sulod hin tulo ka adlaw."
                },
                "8": {
                    "verse_nr": "8",
                    "verse": "Nahinabo nga hito nga panahon masakit an amay ni Publio, may hiranat hiya ngan may disenteriya. Pinmakadto hi Pablo han iya kwarto, nag-ampo, ngan gindun-an an masakit, ngan naupay hiya."
                },
                "9": {
                    "verse_nr": "9",
                    "verse": "Han kahuman hini nga hinabo, pinmakadto han puro an ngatanan nga mga magsakit ngan nagkauupay hira."
                },
                "10": {
                    "verse_nr": "10",
                    "verse": "Gintagan kami nira hin damo nga mga pahalipay, ngan han paggikan na namon, ginpabalonan kami nira han amon mga kinahanglanon."
                },
                "11": {
                    "verse_nr": "11",
                    "verse": "Katapos hin tulo ka bulan ginmikan kami, sakay hin barko nga tikang ha Alejandria, nga ginngangaranan nga \u201cAn Magkaruha nga Diyos,\u201d nga nagpalabay han panahon han kathagkot didto han puro."
                },
                "12": {
                    "verse_nr": "12",
                    "verse": "Dinmuong kami ha Siracusa, ngan didto nagpabilin kami hin tulo ka adlaw."
                },
                "13": {
                    "verse_nr": "13",
                    "verse": "Tikang didto ginmikan kami ngan inmabot kami han syudad han Regio. Han pagkabuwas nagtikang hin paghangin an salatan, ngan katapos hin duha ka adlaw nakaabot kami ha bungto han Puteoli."
                },
                "14": {
                    "verse_nr": "14",
                    "verse": "Didto iginkakita kami hin mga magtinuohon nga naghangyo ha amon nga magpabilin kami upod ha ira hin usa ka simana. Ngan amo ini nga paagi nga inmabot kami ha Roma."
                },
                "15": {
                    "verse_nr": "15",
                    "verse": "Nakabati hiunong ha amon an mga magtinuohon ha Roma, sanglit ginsugat kami nira didto pa han Taboan ni Apio ngan ha Tres Tabernas. Ini nga pakakita ni Pablo ha ira amo an nakapadasig ha iya ngan nagpasalamat hiya han Dyos."
                },
                "16": {
                    "verse_nr": "16",
                    "verse": "Han pag-abot namon ha Roma, gintugotan hi Pablo hin paglugaring, kundi binantayan hiya hin usa nga sondalo."
                },
                "17": {
                    "verse_nr": "17",
                    "verse": "Katapos hin tulo ka adlaw nakigmiting hi Pablo han mga pangulo han mga Judiyo ha Roma. Han pagkatirok na nira, nagsiring hiya ha ira, \u201cKabugtoan ko! Bisan kon waray ako ginbuhat nga maraot han aton katawhan o han mga pamatasan nga aton kinarawat tikang han aton kaapoy-apoyan, ginpriso ako didto ha Jerusalem ngan igintubyan ako ngadto han mga Romano."
                },
                "18": {
                    "verse_nr": "18",
                    "verse": "Katapos hin pagpakianhi ha akon, karuyag unta han mga Romano nga buhian ako, kay hinkit-an man nira nga waray ako ginbuhat nga angay sirotan han kamatayon."
                },
                "19": {
                    "verse_nr": "19",
                    "verse": "Kundi han pagriwa hini han mga Judiyo, napirit ako hin pagdangop han Emperador, bisan kon waray ko sumbong kontra han akon kalugaringon nga nasod."
                },
                "20": {
                    "verse_nr": "20",
                    "verse": "Tungod hini naghangyo ako hin pakigkita ngan pakighimangraw ha iyo. Pinusasan ako hini nga mga kadena tungod ha iya nga amo an paglaom han katawhan han Israel!\u201d"
                },
                "21": {
                    "verse_nr": "21",
                    "verse": "Nagsiring hira ha iya, \u201cWaray kami kumarawat hin ano man nga surat tikang ha Judea mahitungod ha imo, ngan waray man liwat kinmanhi hin pagsumat tikang didto, o maghimangraw hin bisan ano nga maraot mahitungod ha imo."
                },
                "22": {
                    "verse_nr": "22",
                    "verse": "Kundi buot kami mamati han imo mga karuyag sidngon, kay maaram kami nga bisan diin an mga tawo nasupak hini nga hugpo nga imo nasasakopan.\u201d"
                },
                "23": {
                    "verse_nr": "23",
                    "verse": "Sanglit nagtalaan hira hin adlaw pamati kan Pablo, ngan hito nga adlaw kinmadto in damo nga mga tawo han dapit nga inuokyan ni Pablo. Tikang han pagkaaga ngadto han pagkagab-i iginsaysay ngan iginwali ha ira ni Pablo an iya mensahe mahitungod han Ginhadian han Dyos. Gintinguha niya hin pagkabig ha ira mahitungod kan Jesus, pinaagi hin paggamit han Balaod ni Moises ngan han mga surat han mga manaragna."
                },
                "24": {
                    "verse_nr": "24",
                    "verse": "Nakabig in pira ha ira pinaagi han iya mga pulong, kundi waray gud tumoo an iba."
                },
                "25": {
                    "verse_nr": "25",
                    "verse": "Kay waray man hira pagkaturuhay, nagkalakat hira kahuman ni Pablo magsiring hini: \u201cWaray gud magsayop an Espiritu Santo hin pagyakan ngadto han iyo kaapoy-apoyan pinaagi kan manaragna Isaias!"
                },
                "26": {
                    "verse_nr": "26",
                    "verse": "Kay nagsiring hiya:\n\u2018Pakadto ngan sidnga ini nga mga tawo:\nBisan unanhon niyo hin pagpinamati, diri manta kamo makakasabot;\nbisan unanhon niyo hin pagsiniplat,\ndiri manta kamo makakakita."
                },
                "27": {
                    "verse_nr": "27",
                    "verse": "Kay magtig-a an mga ulo hini nga mga tawo,\npinanarop nira an ira mga talinga,\nngan pinanmiyang an ira mga mata.\nKay kon diri, makita an ira mga mata,\nmabati an ira mga durunggan,\nmasabot an ira mga hunahuna,\nngan mabalik hira ha akon, nasiring an Dyos,\nngan pagtatambalon ko hira.\u2019\u201d"
                },
                "28": {
                    "verse_nr": "28",
                    "verse": "Ngan gintapos ni Pablo hin pagsiring, \u201cSanglit kinahanglan hibaroan niyo nga iginpadara na ha mga Hentil an mensahe han katalwasan han Dyos. Mamamati gud hira!\u201d ["
                },
                "29": {
                    "verse_nr": "29",
                    "verse": "Katapos ni Pablo magsiring hini, nanguli an mga Judiyo ngan nagkalarolantugi hira ha ira la ngahaw.]"
                },
                "30": {
                    "verse_nr": "30",
                    "verse": "Sulod hin duha ka tuig naglugaring hi Pablo didto hin balay nga iya plinitihan, ngan gin-abiabi niya an ngatanan nga napakadto hin pakigkita ha iya."
                },
                "31": {
                    "verse_nr": "31",
                    "verse": "Nagwali hiya mahitungod han Ginhadian han Dyos, ngan nagtutdo hiya mahitungod han Ginoo nga Jesu-Cristo. Dayag an iya pagtutdo ngan waray na niya paghialang ngan waray na niya nahadlok."
                }
            }
        }
    }
}