{
    "version": "HWP",
    "book_name": "1 Corinthians",
    "book_nr": "46",
    "book": {
        "1": {
            "chapter_nr": "1",
            "chapter": {
                "1": {
                    "verse_nr": "1",
                    "verse": "\u201cAloha!\u201d - Dis letta from Paul. God wen tell me fo be his guy, cuz he like send me all ova da place fo tell peopo bout Jesus Christ, da Spesho Guy he wen send. An Brudda Sostenes, he helping me write dis."
                },
                "2": {
                    "verse_nr": "2",
                    "verse": "Dis letta fo you church peopo dat come togedda fo God inside Corint town. God wen make you guys spesho fo him cuz you stay tight wit Jesus Christ. He wen tell you guys fo come be his spesho peopo. Dass jalike all da odda peopo all ova da world dat talk to da Boss Up Dea wen dey need help. Jesus Christ, he da Spesho Guy God Wen Send, an he da Boss fo dem guys an fo us guys."
                },
                "3": {
                    "verse_nr": "3",
                    "verse": "God, he our Fadda, an Jesus Christ, he our Boss. I like dem do plenny good kine stuffs fo you guys, an make yoa hearts rest inside."
                },
                "4": {
                    "verse_nr": "4",
                    "verse": "Mahalo Plenny! - Everytime I tink bout you guys, I tell God \u201cMahalo plenny fo dem Corint peopo!\u201d God get good heart, so he do plenny good stuffs fo you guys, cuz you guys stay tight wit his Spesho Guy Jesus Christ."
                },
                "5": {
                    "verse_nr": "5",
                    "verse": "An he make you guys rich inside wit all kine good tings, cuz you guys stay tight wit Christ. Cuz a dat, you guys know da importan kine stuff you guys need fo know, an da bestes way fo tell um."
                },
                "6": {
                    "verse_nr": "6",
                    "verse": "All da good kine stuff us guys wen tell you guys bout Christ, stay solid awready inside you guys. Dass how come you guys stay shua dat Christ stay fo real."
                },
                "7": {
                    "verse_nr": "7",
                    "verse": "So, you guys awready get all da good tings God give his peopo. You guys stay ready an waiting fo da time wen God goin show everybody our Boss Jesus Christ."
                },
                "8": {
                    "verse_nr": "8",
                    "verse": "Christ da One dat goin make you guys strong an solid all da way, till da time wen our Boss, Jesus Christ, goin come back to dis world. Dat way you guys no goin jam up, an nobody can poin finga at you guys."
                },
                "9": {
                    "verse_nr": "9",
                    "verse": "God, he da One dat wen tell you guys fo come tight wit his Boy, our Boss Jesus Christ, an God everytime do wat he say."
                },
                "10": {
                    "verse_nr": "10",
                    "verse": "Get Church Peopo Dat Like Split Up - Eh, bruddas an sistas! I talking fo our Boss Jesus Christ wen I beg you guys fo tink da same way, an no split up. Gotta stick togedda, so you guys know how fo tink da same way, an can figga out tings da same way!"
                },
                "11": {
                    "verse_nr": "11",
                    "verse": "Some peopo from Sista Cloe\u02bcs house wen tell me dat some a you guys stay make argue wit each odda."
                },
                "12": {
                    "verse_nr": "12",
                    "verse": "Dis how I figga. Sound like you guys stay talking lidis: One guy say dis, \u201cMe, I stick wit Paul!\u201d One nodda guy say, \u201cMe, I stick wit Apollos!\u201d An anodda guy say, \u201cMe, I stick wit Peter!\u201d An dis odda guy go say, \u201cMe, I stick wit Christ!\u201d"
                },
                "13": {
                    "verse_nr": "13",
                    "verse": "So, wat? No can split up Christ ohana, you know! Eh! You guys tink was me dat wen go mahke on top da cross fo you guys? No way! You guys tink wen dey baptize you, dat make you guys my guys, o wat? Not even!"
                },
                "14": {
                    "verse_nr": "14",
                    "verse": "I tank God dat I neva baptize nobody ova dea by you guys. Ony da guys Crispus an Gaius."
                },
                "15": {
                    "verse_nr": "15",
                    "verse": "Dass why nobody ova dea can say dat dey wen get baptize fo come Paul\u02bcs guys."
                },
                "16": {
                    "verse_nr": "16",
                    "verse": "-- Oh yeah, I rememba dis, I wen baptize some peopo in Stefanas house too. But I no can rememba if I wen baptize odda peopo ova dea by you guys."
                },
                "17": {
                    "verse_nr": "17",
                    "verse": "Eh, you know, wen Christ wen send me, no was ony fo baptize! Da main ting he wen send me fo, was fo tell all da Good Kine Stuff Bout Him! An he neva like me talk bout him jus fo sound smart. Cuz if I wen jus talk smart kine da way peopo tink, dat goin take away da power from wat wen happen wen Christ wen go mahke on top da cross."
                },
                "18": {
                    "verse_nr": "18",
                    "verse": "Christ Get Power From God - All da stuff we telling bout how Christ wen mahke on top da cross, dat stuff sound stupid to da peopo dat stay going wipe out fo real kine. But fo us guys, he taking us outa all da bad kine stuff we stay in. So den, da stuff bout Christ an da cross get plenny power from God fo help us guys."
                },
                "19": {
                    "verse_nr": "19",
                    "verse": "Dass jalike wat Isaiah wen write inside da Bible befo time: God say, \u201cAll dis stuff da smart guys know, I goin make um come jalike notting. No matta how smart dey stay, I goin make everyting dey know jalike no good.\u201d"
                },
                "20": {
                    "verse_nr": "20",
                    "verse": "So wat den? Wat goin happen to da smart guys? An to da teacha guys dat teach da Rules? An to da guys dat nowdays can talk good an make you tink anodda way? Eh! God wen make all dem guys look stupid! He wen make all da smarts dat come from dis world come jalike notting!"
                },
                "21": {
                    "verse_nr": "21",
                    "verse": "You know God, he so smart, he neva let da peopo inside dis world figga how dey can know him fo real kine. Cuz da kine smarts dey get inside dis world, not nuff. God, he figga lidis: mo betta send some guys aroun fo tell da peopo bout him, no matta get peopo dat tink da guys he send kinda crazy fo talk lidat. But God figga dat from da stuff his peopo tell, odda peopo can go trus him, an dass how he goin take um outa da bad kine stuff dey stay doing."
                },
                "22": {
                    "verse_nr": "22",
                    "verse": "You know, da Jewish peopo, dey everytime like us guys fo do someting awesome fo show proof dat we get God\u02bcs power. An da Greek peopo, dey ony like hear da smart kine stuff dat dey tink az da trut."
                },
                "23": {
                    "verse_nr": "23",
                    "verse": "But us guys dat talk fo God, we stay tell peopo all ova da place how God wen send dis Spesho Guy Christ ova hea, an how odda guys wen hang um on top one cross an kill um. Da Jewish peopo, wen dey hear dat, dey no can handle, cuz dey tink God\u02bcs Spesho Guy no goin mahke eva. An da Greek peopo, wen dey hear um, dey tink, \u201cDass stupid!\u201d"
                },
                "24": {
                    "verse_nr": "24",
                    "verse": "But get odda peopo, some a dem Jewish peopo an some a dem not Jewish, dey da ones God wen tell fo come be his peopo. Fo dem, Christ show um dat God get plenny power an he stay real smart."
                },
                "25": {
                    "verse_nr": "25",
                    "verse": "Cuz no matta da peopo tink God stupid, he still mo smart den dem. No matta dey tink God not strong, he still mo strong den dem."
                },
                "26": {
                    "verse_nr": "26",
                    "verse": "Eh, bruddas an sistas! Fo undastan wat I mean, tink bout wat wen happen wit you guys wen God wen tell all you guys fo come be his spesho peopo. If you tink da way da peopo inside da world tink, no mo plenny guys wit you guys dat get plenny smarts, o get da kine power fo make odda peopo do wat dey like. No mo plenny guys wit you guys dat come from one ohana wit big name."
                },
                "27": {
                    "verse_nr": "27",
                    "verse": "But God wen pick da peopo dat odda peopo from dis world tink lolo. Cuz he goin make da smart peopo look shame, dass why. An da peopo dat look like dey not strong hea inside dis world, God wen pick dem, cuz he goin make da strong kine peopo look shame too."
                },
                "28": {
                    "verse_nr": "28",
                    "verse": "He wen pick da peopo dat no mo big name hea inside dis world, an da kine dey make fun of, an dose dat no mean notting to nobody. God goin use dem fo make da peopo who tink dey it, come jalike notting."
                },
                "29": {
                    "verse_nr": "29",
                    "verse": "So dat nobody can talk big wen dey stand in front God."
                },
                "30": {
                    "verse_nr": "30",
                    "verse": "You guys know how come you guys stay tight wit Jesus Christ? Cuz God like, dass why! God, he wen make Jesus da One dat can give us guys all his smarts. An Jesus make us guys get um right wit God, an come peopo dat stay spesho fo God, an he cut us guys loose from da power da bad kine stuff get ova us!"
                },
                "31": {
                    "verse_nr": "31",
                    "verse": "So den, jalike da Bible wen say befo time: \u201cAnybody like talk big, mo betta dey ony talk big bout da Boss, an not bout demself!\u201d"
                }
            }
        },
        "2": {
            "chapter_nr": "2",
            "chapter": {
                "1": {
                    "verse_nr": "1",
                    "verse": "Gotta Tell Everybody How Christ Wen Mahke On Top One Cross - Eh bruddas an sistas! Wen I wen go by you guys first time, I wen tell you guys all da kine stuff from God dat nobody eva wen know befo time. But I neva ack like I mo betta den you guys. An wen I wen talk to you guys, I neva talk jus fo make me look smart."
                },
                "2": {
                    "verse_nr": "2",
                    "verse": "Wen I was wit you guys, I wen figga lidis: I ony know one ting, an dass Jesus Christ. He da Spesho Guy God Wen Send, but was him da peopo wen hang on top one cross fo kill um. An dass da ony ting I know fo shua."
                },
                "3": {
                    "verse_nr": "3",
                    "verse": "You know, da first time, wen I wen go ova dea by you guys, I wen feel like I not strong, an I was scared an shaky."
                },
                "4": {
                    "verse_nr": "4",
                    "verse": "No matta I was teaching, o I was talking to plenny guys, same ting, aah? I neva like talk jus fo make da peopo tink, \u201cEh, we can trus wat dis guy telling us, cuz he know how fo talk real good, yeah?\u201d No ways, brah! But wen I wen talk, I wen show you guys dat I get da Spirit in charge a me, az why I get power."
                },
                "5": {
                    "verse_nr": "5",
                    "verse": "Cuz I figga, no good you guys go trus God jus cuz you hear smart kine stuff dat peopo tell. Mo betta you trus God cuz he get da power, an you see wat he can do."
                },
                "6": {
                    "verse_nr": "6",
                    "verse": "Da Smart Kine Stuff God Teach Us - Fo shua, wen us guys talk to da peopo who stay solid inside, we teach um smart kine stuff. But we no teach da same kine smart stuff da peopo inside da world stay teach nowdays, o da kine stuff da leada guys tink too. (Dem leada guys, dey all goin wipe out, you know.)"
                },
                "7": {
                    "verse_nr": "7",
                    "verse": "Us guys, we teach ony da smart kine stuff dat come strait from God. Cuz God wen hide um from da peopo befo time, but from da start he wen figga he goin let us guys know um, so bumbye we goin come awesome."
                },
                "8": {
                    "verse_nr": "8",
                    "verse": "But da leada guys dat stay in charge nowdays, dey neva undastan. If dey wen undastan, fo shua dey no goin hang our awesome Boss on top da cross fo kill um."
                },
                "9": {
                    "verse_nr": "9",
                    "verse": "So da smart kine stuff from God stay hide from befo time, jalike da Bible wen tell, \u201cGet tings you neva see, Get tings you neva hear bout, You no can even tink how unreal dis ting goin be. Dass da kine stuff God wen make ready Fo us guys dat get love an aloha fo him.\u201d"
                },
                "10": {
                    "verse_nr": "10",
                    "verse": "But us guys, God show us all da stuff we neva know befo time, cuz God\u02bcs Spirit stay in charge a us. Da Spirit, he undastan everyting. He even check out how God stay, deep down inside him."
                },
                "11": {
                    "verse_nr": "11",
                    "verse": "Us guys, we all get our own spirit inside us. Dass how we know how we tink an ack. Same ting wit God -- no mo nobody know how God stay inside, but God\u02bcs own Spirit, he know."
                },
                "12": {
                    "verse_nr": "12",
                    "verse": "You know, us guys, we get God\u02bcs Spirit in charge a us. Dass why we no tink da same way da peopo dat get da spirit from inside dis world tink. Inside us, we get da Spirit dat come from God, az why. God like us know all da good kine stuff he wen give us guys."
                },
                "13": {
                    "verse_nr": "13",
                    "verse": "Dass da kine stuff us guys stay talk bout. Us guys teach da stuff God\u02bcs Spirit teach us. We no need talk fancy kine, jalike how da smart guys like talk wen dey teach. But us guys, we put togedda da tings dat come from God\u02bcs Spirit fo da peopo dat stay tight wit God\u02bcs Spirit."
                },
                "14": {
                    "verse_nr": "14",
                    "verse": "Dass why, if get one guy dat no mo God\u02bcs Spirit in charge a him, ony his own self, dat guy no goin like take da kine stuff dat come from God\u02bcs Spirit. He goin tink, \u201cAz wase time!\u201d No way da guy goin undastan. Gotta stay tight wit God\u02bcs Spirit fo check out if dat kine stuff az da trut."
                },
                "15": {
                    "verse_nr": "15",
                    "verse": "Da guy dat stay tight wit God\u02bcs Spirit, he can check um out wateva. But same time, all da odda peopo, dey no can check out dat guy."
                },
                "16": {
                    "verse_nr": "16",
                    "verse": "Jalike da Bible wen say: \u201cWho can figga out wat God stay tinking, aah? O who can teach God wat he suppose to do? No mo nobody!\u201d But us guys, we know, cuz Christ help us guys tink jalike he tink."
                }
            }
        },
        "3": {
            "chapter_nr": "3",
            "chapter": {
                "1": {
                    "verse_nr": "1",
                    "verse": "All Us Guys Work Togedda fo God - But eh, bruddas an sistas! I no can talk to you guys jalike you stay tight wit God\u02bcs Spirit. Cuz you guys ony like do wat make yoa body feel good. You guys stay tight wit Christ ony litto bit, jalike one baby."
                },
                "2": {
                    "verse_nr": "2",
                    "verse": "I gotta tell you guys easy stuff, jalike da baby ony stay drink milk. Cuz you guys not ready fo da hard kine stuff, jalike da baby no can eat meat. You guys suppose to be strong, jalike you stay eat da meat awready! An still yet, you guys ony stay drink da milk."
                },
                "3": {
                    "verse_nr": "3",
                    "verse": "Cuz you guys stay tink jalike da peopo dat ony ack how dey like, dass why. Wen somebody do someting mo betta den you, you get mad, an you like argue wit each odda an bus up each odda! Kay den, wateva yoa body feel, dass how you guys tink an ack! You guys ony stay ack jalike all da peopo inside dis world."
                },
                "4": {
                    "verse_nr": "4",
                    "verse": "Everytime wen you guys tell you stick wit Paul, o you stick wit Apollos, dat show dat you guys jalike all da odda peopo."
                },
                "5": {
                    "verse_nr": "5",
                    "verse": "You Guys Jalike One Garden - Apollos, who him? Paul, who me? Me an him, we jus helpas. We wen help you guys fo trus Christ. Apollos, he do wat da Boss like um fo do, an me, I do wat da Boss like me fo do."
                },
                "6": {
                    "verse_nr": "6",
                    "verse": "Was me dat wen tell you guys bout Christ first time. Dass jalike I wen plant da seed. Den Apollos wen come teach you guys. Dass jalike he water da seed I wen plant. But God, he da One dat make um grow!"
                },
                "7": {
                    "verse_nr": "7",
                    "verse": "So den, dass why no matta who plant da seed, o who water um. Ony one ting matta, dass God, cuz he da One dat make um grow."
                },
                "8": {
                    "verse_nr": "8",
                    "verse": "Da guy dat plant da seed an da guy dat water um, dey working togedda jalike one hui. Everybody goin get pay fo wat dey do."
                },
                "9": {
                    "verse_nr": "9",
                    "verse": "Cuz us guys an God, we work togedda. An you guys, you jalike da groun wea God goin plant da seed. You Guys Jalike One Building - An same ting, you guys jalike da building God goin build."
                },
                "10": {
                    "verse_nr": "10",
                    "verse": "Me, God do plenny good stuff fo me. Jalike I one good builda, God wen help me teach you guys solid stuff from da start, fo make shua you guys get one solid foundation fo yoa life. But da guy dat goin build on top dat foundation afta me, he gotta make shua he goin do um da right way."
                },
                "11": {
                    "verse_nr": "11",
                    "verse": "No can make any kine foundation, cuz ony get one foundation fo life -- dass Jesus Christ. God awready wen put him dea."
                },
                "12": {
                    "verse_nr": "12",
                    "verse": "Some peopo goin build on top dat foundation, wit good kine stuff, stuff jalike gold, o silva, o diamonds -- o dey goin build wit junk kine stuff, stuff jalike wood, o grass, o leaf."
                },
                "13": {
                    "verse_nr": "13",
                    "verse": "Bumbye, everybody goin know wat kine stuff dem peopo wen do, if was good o bad. Dat time, God goin make one test, jalike he use fire fo show if wat everybody wen do was jalike good kine stuff o junk kine stuff."
                },
                "14": {
                    "verse_nr": "14",
                    "verse": "If da stuff one guy wen do stay dea still yet afta da fire, God goin give dat guy plenny good kine stuff bumbye in da sky."
                },
                "15": {
                    "verse_nr": "15",
                    "verse": "But if da fire burn up wat da guy wen do, God no goin give dat guy notting. Still yet, da guy goin be okay, but ony jalike da house burn down an da guy almos neva get out."
                },
                "16": {
                    "verse_nr": "16",
                    "verse": "Eh! You know, you guys jalike one temple fo God, an his Spirit stay living inside you guys!"
                },
                "17": {
                    "verse_nr": "17",
                    "verse": "If anybody mess up God\u02bcs temple wea he stay, watch out, brah! Bumbye God goin mess you up too! Cuz God\u02bcs temple stay spesho fo him. An you guys, jalike dat temple!"
                },
                "18": {
                    "verse_nr": "18",
                    "verse": "No fool yoaself! If you tink you know an undastan everyting jalike all da peopo nowdays, dat mean, you donno notting. Wen you figga you donno notting, dass wen you goin start fo learn."
                },
                "19": {
                    "verse_nr": "19",
                    "verse": "Da way da peopo inside da world tink, God say dat stuff stay stupid. Da Bible say: \u201cDa smart guys, dey sly buggas, But God take wat dey do an jam um up!\u201d"
                },
                "20": {
                    "verse_nr": "20",
                    "verse": "One nodda place da Bible say: \u201cDa Boss, he know how da smart guys stay tinking, Da guys dat suppose to know wat fo do. He know dey ony tinking junk kine stuff dat wase time.\u201d"
                },
                "21": {
                    "verse_nr": "21",
                    "verse": "So den, no good talk big bout some guy. Cuz everyting stay fo you guys awready."
                },
                "22": {
                    "verse_nr": "22",
                    "verse": "Me an Apollos an Peter, we stay fo you guys! An da whole world stay fo you guys, no matta you alive o mahke! Everyting dat stay happening right now, an everyting dat goin happen lata -- everyting stay fo you guys!"
                },
                "23": {
                    "verse_nr": "23",
                    "verse": "An you guys stay fo Christ, an Christ stay fo God!"
                }
            }
        },
        "4": {
            "chapter_nr": "4",
            "chapter": {
                "1": {
                    "verse_nr": "1",
                    "verse": "Da Guys Christ Send All Ova - So den, tink bout us guys lidis: We Christ\u02bcs helpas. God wen make us guys fo take care his stuff dat was secret befo time."
                },
                "2": {
                    "verse_nr": "2",
                    "verse": "Da guy dat goin take care his boss\u02bcs stuffs, he gotta be da kine guy dat goin do wat he suppose to."
                },
                "3": {
                    "verse_nr": "3",
                    "verse": "No bodda me wat you guys tink bout da stuff I doing, o wat da odda peopo tink. I no even ack like one judge fo my own self."
                },
                "4": {
                    "verse_nr": "4",
                    "verse": "My heart tell me I okay, but dat no mean I okay. Da Boss, he da Judge fo wat I do."
                },
                "5": {
                    "verse_nr": "5",
                    "verse": "So, no make like you guys stay da judge fo odda peopo. Wait till da Boss come back. He da One goin bring out in da light, all da bad kine stuff da peopo try hide in da dark. He goin show all da tings dat dey tinking inside dea heart. Den God goin talk good bout da good tings everybody wen do."
                },
                "6": {
                    "verse_nr": "6",
                    "verse": "Bruddas an sistas, I wen talk bout me an Apollos, jalike I draw picha fo help you guys learn dis one ting from us guys: Ony do wat da Bible tell. If you guys learn dat, den you guys no goin talk big cuz you stay tight wit one a us guys an you make like da odda guy notting."
                },
                "7": {
                    "verse_nr": "7",
                    "verse": "So, wat? You guys tink you diffren from all da odda peopo? Everyting you guys get, God wen give um to you. So den, wen you guys get da stuffs, how come you guys ack all big head, jalike you guys wen get um by yoaself?"
                },
                "8": {
                    "verse_nr": "8",
                    "verse": "So! You guys tink you get everyting you need awready! Jalike you guys rich, aah? You guys ack big, jalike kings, an us guys not! Fo shua, I like you guys come kings fo real kine, so us guys can come kings wit you guys too!"
                },
                "9": {
                    "verse_nr": "9",
                    "verse": "Us guys dat God wen send all ova da place fo tell peopo bout Christ. I tink bout us guys lidis: God wen put us guys at da end a da line, jalike prisonas ready fo mahke. We jalike one show fo da peopo inside da world, an fo da angel messenja guys too."
                },
                "10": {
                    "verse_nr": "10",
                    "verse": "Peopo tink we stupid cuz we Christ\u02bcs guys, but dey tink you guys mo smart cuz you stay tight wit him! Us guys no stay strong, but you guys stay plenny strong! Peopo get respeck fo you guys, but dey no mo respeck fo us guys."
                },
                "11": {
                    "verse_nr": "11",
                    "verse": "Even now we stay hungry, but we still no mo food, an no mo notting fo drink. We ony get puka kine clotheses. Peopo beat us wit sticks. We no mo place fo stay."
                },
                "12": {
                    "verse_nr": "12",
                    "verse": "Eh, we work hard wit our hands. Wen dey talk any kine to us, we tell um, \u201cWe like God do good tings fo you guys.\u201d Wen dey bus us up an make us suffa plenny, we still hang in dea."
                },
                "13": {
                    "verse_nr": "13",
                    "verse": "Wen dey talk stink bout us, we talk good to dem. Dey tink us guys pilau. We jalike da rubbish from da world dat dey like throw way."
                },
                "14": {
                    "verse_nr": "14",
                    "verse": "Eh! I no write dis fo make you guys shame, but cuz I get love an aloha fo you guys jalike you my kids. Dass why I telling you guys dat you guys get problem."
                },
                "15": {
                    "verse_nr": "15",
                    "verse": "Get uku plenny guys dat teach you guys cuz you stay tight wit Christ. But you guys get ony one fadda, dass me! I stay tight wit Jesus Christ, dass why I wen tell you guys da Good Kine Stuff From God first time, an you guys wen go trus um. Az why I jalike you guys fadda."
                },
                "16": {
                    "verse_nr": "16",
                    "verse": "So I beg you guys fo make jalike me."
                },
                "17": {
                    "verse_nr": "17",
                    "verse": "So az why I stay send Timoty fo help you guys. I love him jalike he my own boy. He one guy I trus, cuz he stay tight wit da Boss too. He goin help you guys fo rememba da way I do everyting cuz I stay tight wit Jesus, God\u02bcs Spesho Guy. Dass jalike how I stay teach da peopo dat come togedda fo church all ova da place."
                },
                "18": {
                    "verse_nr": "18",
                    "verse": "But some a you guys ack big head, cuz you tink I no going ova dea by you guys."
                },
                "19": {
                    "verse_nr": "19",
                    "verse": "But if da Boss like, I goin come Corint side soon. Den I goin find out if dese guys dat ack big head ony mout, o if fo real dey get power!"
                },
                "20": {
                    "verse_nr": "20",
                    "verse": "Cuz God stay King, an he not ony mout. He get da real kine power."
                },
                "21": {
                    "verse_nr": "21",
                    "verse": "So, wat you guys like? I come ova dea scold an punish you? O come ova dea, an give you guys love an aloha an no make presha?"
                }
            }
        },
        "5": {
            "chapter_nr": "5",
            "chapter": {
                "1": {
                    "verse_nr": "1",
                    "verse": "One Church Guy Go Fool Aroun - Fo real, some peopo telling dat one a you church guys stay fooling aroun ova dea. Da guy doing mo worse ting den da peopo dat donno God. He even stay sleeping wit his own step mudda!"
                },
                "2": {
                    "verse_nr": "2",
                    "verse": "An you guys get big head! Mo betta you guys come sad an shame, an throw out da guy dat stay making lidat."
                },
                "3": {
                    "verse_nr": "3",
                    "verse": "No matta I no stay dea wit you guys, my heart stay dea. So, I awready wen judge da guy dat wen do dis bad ting."
                },
                "4": {
                    "verse_nr": "4",
                    "verse": "I get da right fo do dat cuz Jesus our Boss, an I his guy. So you guys, come togedda. Den you guys get da right fo ack fo da Boss. An my heart goin be right dea wit you guys too."
                },
                "5": {
                    "verse_nr": "5",
                    "verse": "Den, hand dis guy ova to da Devil, so da bad kine stuff inside da guy goin get wipe out. Den wen Jesus, da Boss, come back, Jesus goin take da guy outa da bad kine stuff he stay in."
                },
                "6": {
                    "verse_nr": "6",
                    "verse": "No good you guys get big head! You guys donno dat ony litto bit yeast inside da bread dough can make da whole ting come big? Da yeast, dass jalike da bad kine stuff dat guy stay doing. An dat goin make da odda church peopo come bad too."
                },
                "7": {
                    "verse_nr": "7",
                    "verse": "Take out da guy from da church. Den you guys goin come jalike one new kine guy dat no mo notting bad inside. Dass how you guys stay. Dey wen kill God\u02bcs Spesho Guy, an dat make us guys clean inside, jalike wen dey wen kill one spesho baby sheep fo da Passova sacrifice."
                },
                "8": {
                    "verse_nr": "8",
                    "verse": "Us guys, we jalike da Bread Dat No Mo Yeast Inside, dat da Jewish peopo make fo eat Passova time. So us guys gotta watch out dat we no do da bad kine stuff, o hurt da odda peopo. We wen make lidat befo time. Mo betta tell da trut everytime, so everybody can see dat we do everyting wit good heart."
                },
                "9": {
                    "verse_nr": "9",
                    "verse": "Jalike I wen tell you guys inside my letta befo time, \u201cNo hang aroun da kine peopo dat go fool aroun.\u201d"
                },
                "10": {
                    "verse_nr": "10",
                    "verse": "I no stay talking bout da peopo inside da world dat donno God, o da peopo dat like get everyting fo demself, o da peopo dat rip off da odda guy, o da peopo dat pray to da idol kine gods. Fo no stay aroun dat kine peopo, you gotta go one nodda planet!"
                },
                "11": {
                    "verse_nr": "11",
                    "verse": "But now, I mean you guys betta not hang aroun one guy dat say he one brudda, but still yet he fool aroun, o he like get everyting ony fo himself, o he go pray to da idol kine gods, o he talk stink an bulai bout odda peopo, o he get drunk, o he rip off peopo. Dat kine guy, no do notting wit him -- no even eat wit um!"
                },
                "12": {
                    "verse_nr": "12",
                    "verse": "Afta all, dass not my job fo make like da judge fo da peopo dat no trus God. But you guys suppose to be da judges fo da peopo inside da church, yeah?"
                },
                "13": {
                    "verse_nr": "13",
                    "verse": "God goin be da Judge fo da peopo outside dat no trus him. But you guys, jalike da Bible say, \u201cDa guy dat say he one a God\u02bcs guys, but still yet stay doing da real bad kine stuff, throw out da bugga!\u201d"
                }
            }
        },
        "6": {
            "chapter_nr": "6",
            "chapter": {
                "1": {
                    "verse_nr": "1",
                    "verse": "One Brudda Take Anodda Brudda In Front Da Judge - Wot! If one a you guys get one beef agains anodda brudda, you guys no mo shame fo go stand in front one judge dat no get um right wit God? Mo betta you go in front da peopo dat stay spesho fo God, fo handle yoa beef!"
                },
                "2": {
                    "verse_nr": "2",
                    "verse": "You guys ack like you donno dat bumbye, da peopo dat stay spesho fo God goin be da judge fo all da peopo inside da whole world. So how come you guys no can figga out dis small kine stuff by yoaself?"
                },
                "3": {
                    "verse_nr": "3",
                    "verse": "You know, all us guys goin even be da judge fo da angel guys. So den, gotta be you guys can handle fo judge da small kine stuff inside dis world."
                },
                "4": {
                    "verse_nr": "4",
                    "verse": "Plus, if you guys get one beef agains one nodda brudda bout small kine stuff, den, how come you guys go pick peopo fo be da judge dat get no mo respeck from da odda church guys?"
                },
                "5": {
                    "verse_nr": "5",
                    "verse": "An now, I like say someting dat goin make you guys shame: No even get one smart guy ova dea dat can figga out da small kine stuff dat da bruddas an sistas get wit each odda, o wat?"
                },
                "6": {
                    "verse_nr": "6",
                    "verse": "But one brudda go take anodda brudda in front da judge! Mo worse, da judge no even trus God!"
                },
                "7": {
                    "verse_nr": "7",
                    "verse": "Someting wrong, aah? Jam up, if you guys take each odda in front da judge. Mo betta, you let da odda guy go if he wen do wrong to you! If he steal from you, mo betta, jus let um take da stuff!"
                },
                "8": {
                    "verse_nr": "8",
                    "verse": "But you guys, you do bad kine stuff to each odda, an steal from each odda too, an dey yoa Christian bruddas an sistas, an den!"
                },
                "9": {
                    "verse_nr": "9",
                    "verse": "You guys ack jalike you donno dis: Da peopo dat no like do da right ting, no way dey goin get God fo dea King. No let nobody bulai you guys fo make you do wrong! Da guys dat fool aroun da wahines, da peopo dat go pray to da idol kine gods, da peopo dat sleep wit da odda guy\u02bcs wife o husban, da guys dat go fool aroun da odda guys fo money, da mahu kine guys,"
                },
                "10": {
                    "verse_nr": "10",
                    "verse": "da steala guys, da greedy guys dat like hog everyting fo demself, da drunk guys, da peopo dat talk any kine to one nodda guy\u02bcs face, da peopo dat con da odda guy -- fo all dese kine peopo, no way dey goin get God fo dea King!"
                },
                "11": {
                    "verse_nr": "11",
                    "verse": "Dass how some a you guys wen do befo time. But God, he wen make you guys clean from all da bad kine stuff you wen do. He wen make you guys come spesho fo him. He wen make you guys get um right wit him. All dat wen happen cuz you guys stay tight wit da Boss Jesus, God\u02bcs Spesho Guy, an wit our God\u02bcs Spirit too."
                },
                "12": {
                    "verse_nr": "12",
                    "verse": "If You Show Respeck Fo Yoa Body, Dat Show You Get Respeck Fo God - Eh! Az okay fo me fo do all kine stuff. But, everyting I do, az not good fo me. Fo shua, okay fo me fo do all kine stuff, but I no goin let anyting make me do stuff dass not good."
                },
                "13": {
                    "verse_nr": "13",
                    "verse": "Peopo say, \u201cDa food fo da belly, an da belly fo da food.\u201d But no matta -- God goin make all dat pau. But you know, yoa body not fo fool aroun wit da wahines o da guys. You get one body so you can work fo da Boss, an da Boss, he da One dat take care yoa body."
                },
                "14": {
                    "verse_nr": "14",
                    "verse": "God wen make da Boss Jesus come back alive afta he wen mahke, an he get da power fo make us guys come back alive too, afta we mahke."
                },
                "15": {
                    "verse_nr": "15",
                    "verse": "You guys donno dat yoa body stay fo Christ, jalike you guys was da parts a Christ\u02bcs body. So now, wat? You guys tink I goin take da parts from Christ\u02bcs body, an make um part a one wahine\u02bcs body dat take money fo fool aroun? No way! Not even!"
                },
                "16": {
                    "verse_nr": "16",
                    "verse": "You guys neva know dat wen one guy come togedda wit one wahine dat take money fo fool aroun, jalike togedda dey make one body. Da Bible say, \u201cDem two, togedda dey goin be one body.\u201d"
                },
                "17": {
                    "verse_nr": "17",
                    "verse": "But da guy dat stick wit da Boss, jalike togedda dey come one spirit."
                },
                "18": {
                    "verse_nr": "18",
                    "verse": "If you get chance fo fool aroun, run da odda way! All da odda bad kine stuff anybody do, no jam up dea body. But anybody dat go fool aroun, dey do bad kine stuff dat hurt dea own body."
                },
                "19": {
                    "verse_nr": "19",
                    "verse": "How come you guys ack jalike you donno dat yoa body jalike one temple fo God\u02bcs Good an Spesho Spirit? God\u02bcs Spirit live inside you guys. God da One wen give his Spirit to you guys. Dass how come you guys not da boss fo yoa own body."
                },
                "20": {
                    "verse_nr": "20",
                    "verse": "Christ wen pay high price fo you guys. So, show respeck fo yoa own body, da way you ack, an dass goin show dat you get respeck fo God."
                }
            }
        },
        "7": {
            "chapter_nr": "7",
            "chapter": {
                "1": {
                    "verse_nr": "1",
                    "verse": "Da Husban An Da Wife - Now I like talk bout da stuff you guys wen aks me inside yoa letta bout da guys an da wahines. Dass good idea, fo one guy no touch one wahine."
                },
                "2": {
                    "verse_nr": "2",
                    "verse": "But get peopo dat like fool aroun, you know. Dass why mo betta every guy get his own wife, an every wahine get her own husban."
                },
                "3": {
                    "verse_nr": "3",
                    "verse": "Da husban gotta give his wife wat she need, an same ting fo da wife."
                },
                "4": {
                    "verse_nr": "4",
                    "verse": "Da wife no ony own her body, but da husban too. Same ting, da husban no ony own his body, but da wife too."
                },
                "5": {
                    "verse_nr": "5",
                    "verse": "No hold back from each odda. You can fo short time, but ony if da husban an da wife tell each odda dey goin hold back fo get time fo pray. An den come back togedda, so da Devil no can make you guys presha make you fool aroun behind da odda\u02bcs back. But if you no come back togedda fast, you no goin be strong nuff fo say \u201cNo!\u201d to da Devil."
                },
                "6": {
                    "verse_nr": "6",
                    "verse": "I no telling you guys you gotta hold back, but you can if you like."
                },
                "7": {
                    "verse_nr": "7",
                    "verse": "I tink mo betta, if peopo no marry, jalike me. But every guy get one spesho power dat God wen give um. He give some peopo da power fo handle if dey marry, an odda peopo da power fo handle if dey no marry."
                },
                "8": {
                    "verse_nr": "8",
                    "verse": "I like tell da peopo dat not married an da widows: Mo betta you no marry, jalike me awready."
                },
                "9": {
                    "verse_nr": "9",
                    "verse": "But, if you no can handle, den mo betta get married. Mo betta fo marry den come all hot."
                },
                "10": {
                    "verse_nr": "10",
                    "verse": "I like tell da married peopo dis (but dis come from da Boss Up Dea, not me): Da wife not suppose to leave her husban."
                },
                "11": {
                    "verse_nr": "11",
                    "verse": "O if she leave um, she not suppose to marry again, o she gotta go back wit her husban an make tings good. An da husban not suppose to make his wife go way too."
                },
                "12": {
                    "verse_nr": "12",
                    "verse": "An fo da odda guys, I like tell um dis (dass me talking, not da Boss): If one Christian brudda get one wife dat no trus God, he not suppose to throw her out if she like stay wit him."
                },
                "13": {
                    "verse_nr": "13",
                    "verse": "Same ting, if one wahine get one husban dat no trus God, she not suppose to leave him if he like her stay wit him."
                },
                "14": {
                    "verse_nr": "14",
                    "verse": "Da husban dat no trus God stay spesho fo God still yet, cuz he stay tight wit da wife dat trus God. An da wife dat no trus God stay spesho fo God still yet, cuz she stay tight wit da husban dat trus God. If no was lidat, den dea kids no stay spesho, but cuz one a da parents trus God, da kids stay spesho fo God too."
                },
                "15": {
                    "verse_nr": "15",
                    "verse": "But da husban o da wife dat no trus God, if dey like leave, den let um. Da one dat trus God no stay stuck wit da marriage if da one dat no trus God like go. Cuz God wen tell you guys fo come be his guys, so yoa hearts can rest inside."
                },
                "16": {
                    "verse_nr": "16",
                    "verse": "But if you one Christian wahine, you donno if you no can help yoa husban get outa da bad kine stuff. An you brah, if you one Christian guy, you donno if you no can help yoa wife get outa da bad kine stuff."
                },
                "17": {
                    "verse_nr": "17",
                    "verse": "Stick Wit Da Way Da Boss Wen Give You Fo Live - But stick wit da way Jesus da Boss wen give you fo live, cuz God wen tell you fo come be his guys. Dis da rule I teach all da church peopo every place."
                },
                "18": {
                    "verse_nr": "18",
                    "verse": "If you get da cut skin mark on top yoa body fo show you one Jew, an den God tell you fo come be his guy, no need change da mark. But if you no mo da mark, an God wen tell you fo come be his guy, no need cut skin."
                },
                "19": {
                    "verse_nr": "19",
                    "verse": "If you wen cut skin, no matta. If you neva cut skin, no matta, same ting. Main ting, us guys do wat God tell us fo do."
                },
                "20": {
                    "verse_nr": "20",
                    "verse": "Wen God wen tell you fo come wit him an be his guy, he neva say fo change everyting. Ony stay da way you was."
                },
                "21": {
                    "verse_nr": "21",
                    "verse": "Jalike, if you was one slave wen God wen tell you fo come, no let dat bodda you. If you can get out, den do um. If not, dass okay."
                },
                "22": {
                    "verse_nr": "22",
                    "verse": "If one guy stay one slave, an da Boss tell um fo come be his guy, he stay tight wit da Boss. No matta da guy one slave still yet, now he work fo da Boss Up Dea. An if da guy no was one slave wen da Boss wen tell him fo come, now he one slave fo Christ."
                },
                "23": {
                    "verse_nr": "23",
                    "verse": "Christ wen pay high price fo you guys, you know. So no be one slave fo odda peopo."
                },
                "24": {
                    "verse_nr": "24",
                    "verse": "Eh, bruddas an sistas! Wen God wen tell you guys fo come be his guys, no go make all kine changes. Ony stick wit da way you was. Do um fo God."
                },
                "25": {
                    "verse_nr": "25",
                    "verse": "Da Peopo Dat Not Married - You guys wen aks me bout da peopo dat neva sleep wit nobody. Da Boss neva tell me how dey gotta make, but dis wat I tink. You can trus wat I say, cuz God, he good to me an give me chance."
                },
                "26": {
                    "verse_nr": "26",
                    "verse": "You know, get plenny trouble an presha nowdays. Dass why I tink, mo betta stay da way you was."
                },
                "27": {
                    "verse_nr": "27",
                    "verse": "You get one wife? No throw her out. You no mo one wife? No go looking."
                },
                "28": {
                    "verse_nr": "28",
                    "verse": "But if you marry, you no stay doing notting wrong. If one wahine dat neva marry go marry, she no stay doing notting wrong. But da peopo dat get married goin get problem inside dis world, an I ony trying fo help you guys, so you no suffa."
                },
                "29": {
                    "verse_nr": "29",
                    "verse": "Eh bruddas an sistas! I like say dis: No mo time awready, if you get one wife o you no moa. Cuz da way da world stay now, goin all pau."
                },
                "30": {
                    "verse_nr": "30",
                    "verse": "Same ting if you crying o you not crying, if you stay good inside o you no stay good inside, if you can buy stuff o you no mo notting,"
                },
                "31": {
                    "verse_nr": "31",
                    "verse": "o if you use da stuff from dis world, o if you let um go, no big ting. Cuz da way da world stay now, goin all pau."
                },
                "32": {
                    "verse_nr": "32",
                    "verse": "I like you guys no worry. Da guy dat not married, he get mo time fo tink bout da Boss, az why he can do stuff fo make da Boss stay good inside."
                },
                "33": {
                    "verse_nr": "33",
                    "verse": "Da married guy, he gotta tink bout da stuff inside da world too. Az why he no can tink good, cuz he like do good fo his wife, an same time tink bout da Boss."
                },
                "34": {
                    "verse_nr": "34",
                    "verse": "He get two diffren kine tings fo tink bout. Same ting, da wahine dat no mo husban an da wahine dat not married, dey get mo time fo tink bout da Boss, how dey can stay all out fo da Boss, dea spirit, dea body, everyting. But da married wahine gotta tink bout da stuff inside da world too. Az why she no can tink good, cuz she like do good fo her husban, an same time tink bout da Boss."
                },
                "35": {
                    "verse_nr": "35",
                    "verse": "I telling you guys dis stuff, cuz good fo you guys. I no like jam up you guys. I like you guys do da right ting, an know wat da Boss like you fo do an be ready fo do um, an no worry bout odda kine stuffs."
                },
                "36": {
                    "verse_nr": "36",
                    "verse": "If get one guy dat stay ready fo marry one wahine, an he figga he making her wait long time, if she old nuff fo marry awready, go ahead. Marry her, if dass wat you like. Dass okay, you no doing notting wrong."
                },
                "37": {
                    "verse_nr": "37",
                    "verse": "But if get one guy who know wat he like, an he can handle, an wait, an he stay make up his mind fo no get married, dass okay too."
                },
                "38": {
                    "verse_nr": "38",
                    "verse": "Good ting fo da guy marry her, but mo betta, da guy no get married."
                },
                "39": {
                    "verse_nr": "39",
                    "verse": "Da Widows - So den, da wife gotta stay wit da husban till he mahke. Afta he mahke, she can marry if she like, but ony if da odda guy stay tight wit da Boss."
                },
                "40": {
                    "verse_nr": "40",
                    "verse": "I figga, I get God\u02bcs Spirit in charge a me, an dass wat he like me fo say: Mo betta fo her if she no marry."
                }
            }
        },
        "8": {
            "chapter_nr": "8",
            "chapter": {
                "1": {
                    "verse_nr": "1",
                    "verse": "Da Food Dey Give To Da Idol Kine Gods - Now, I like talk bout da meat dat peopo give fo make sacrifice fo da idol kine gods. We all know dat all us guys know plenny bout dis. But you know, if somebody know plenny, dat ony goin make dem tink dey mo smart den anybody. Mo betta get love an aloha fo da odda peopo. Dass wat goin make everybody come mo strong an mo solid inside."
                },
                "2": {
                    "verse_nr": "2",
                    "verse": "Plus, if peopo dat tink dey know someting awready, dey still donno um da way dey suppose to."
                },
                "3": {
                    "verse_nr": "3",
                    "verse": "But if anybody get love an aloha fo God, God know dem, an dass wass importan."
                },
                "4": {
                    "verse_nr": "4",
                    "verse": "So den. Even if da peopo make sacrifice to da idol kine gods, an den somebody go eat dat food, we all know dat da idol kine gods inside dis world not da real God. Jalike da Bible say, \u201cOny get one God dass fo real, an all da odda gods no mean notting.\u201d"
                },
                "5": {
                    "verse_nr": "5",
                    "verse": "Get plenny kine tings inside da sky an inside da world, dat da peopo say dey gods o dey bosses."
                },
                "6": {
                    "verse_nr": "6",
                    "verse": "But fo us guys, ony get one God, He our Fadda. Everyting come from him, An us guys do everyting fo him. An ony get one Boss, Dass Jesus Christ. Wen God wen make everyting, Jesus da One wen do um, An us guys stay live cuz Jesus wen give us life."
                },
                "7": {
                    "verse_nr": "7",
                    "verse": "But you know, get peopo dat donno dat. Some peopo, dey still yet tinking everytime bout da idol kine gods, jalike dey wen tink befo time. Dass why, everytime dey eat da meat dat da odda peopo wen use fo make sacrifice fo da idol kine gods, dey tink, \u201cEh, dis food was one sacrifice fo da idol kine god, you know!\u201d Dey tink, \u201cIf I eat dis stuff, I stay doing bad kine stuff!\u201d An dat make dem feel all pilau inside so dey no can pray, cuz dey not strong inside."
                },
                "8": {
                    "verse_nr": "8",
                    "verse": "Ho! No mo food dat can make us guys come mo close to God, you know. If we no eat um, dat no make us mo worse. An if we eat um, dat no make us mo betta."
                },
                "9": {
                    "verse_nr": "9",
                    "verse": "But watch out! Jus cuz you get da right fo do someting, dat no mean, dass good dat you do um. If bumbye one brudda o one sista dat no stay strong inside see you do um, an dat goin mess dem up -- den az no good lidat!"
                },
                "10": {
                    "verse_nr": "10",
                    "verse": "You, you know dat all dis stuff okay. But if one brudda dat no stay strong inside see you sitting an eating ova dea inside one temple fo one idol kine god, wat you tink he stay tinking? Fo shua, da guy goin tink dass okay fo him fo eat da food too, from da sacrifice dey wen kill fo da idol kine god."
                },
                "11": {
                    "verse_nr": "11",
                    "verse": "You know plenny, but you goin make da guy dat no stay strong inside wipe out if you do dat. An dat guy, he one Christian brudda, an God\u02bcs Spesho Guy wen go mahke fo him, an den!"
                },
                "12": {
                    "verse_nr": "12",
                    "verse": "You know wat? If dass how you guys stay do bad kine ting agains yoa bruddas an sistas, you hurt dem wen dey no stay strong inside. Eh! dass jalike you guys wen do bad kine ting agains God\u02bcs Spesho Guy Christ!"
                },
                "13": {
                    "verse_nr": "13",
                    "verse": "So den, if I go eat dat stuff, an dat make my Christian brudda o sista jam up, mo betta I no goin eat dat kine meat, eva! Cuz I no like dem come all jam up inside."
                }
            }
        },
        "9": {
            "chapter_nr": "9",
            "chapter": {
                "1": {
                    "verse_nr": "1",
                    "verse": "Wen God Send Guys All Ova, He Give Dem Rights - Tink bout dis: I can do anyting. God wen send me all ova da place fo tell peopo bout him. I wen see Jesus, our Boss. I stay tight wit da Boss, an all you guys wen trus Christ cuz a da work I wen do."
                },
                "2": {
                    "verse_nr": "2",
                    "verse": "Even if get odda peopo, God neva send me fo talk to dem. But fo shua, he wen send me fo talk to you guys. If you like proof dat God wen send me, ony gotta check out wat wen happen to you guys now, how you guys stay tight wit da Boss!"
                },
                "3": {
                    "verse_nr": "3",
                    "verse": "Fo da guys dat like poin finga me, I like tell um dis:"
                },
                "4": {
                    "verse_nr": "4",
                    "verse": "You no tink me an Barnabas get da right fo get stuff fo eat an drink from da peopo we teach?"
                },
                "5": {
                    "verse_nr": "5",
                    "verse": "You no tink we get da right fo take one Christian wife wit us wen we go some odda place? Da odda guys God send all ova da place, dey do dat, you know, an da Boss\u02bcs brudda guys, an Peter."
                },
                "6": {
                    "verse_nr": "6",
                    "verse": "O you guys tink dat ony me an Barnabas, we da ony guys dat no mo da right fo work fo make money so we can teach peopo?"
                },
                "7": {
                    "verse_nr": "7",
                    "verse": "Eh, look da army guys. Dey no gotta buy dea own food an clotheses. An da guys dat plant da grape, nobody goin tell dem, \u201cNo eat da grape!\u201d Da sheep farma guy too, az okay fo him fo use da milk from da sheeps."
                },
                "8": {
                    "verse_nr": "8",
                    "verse": "You guys tink I say all dis stuff, cuz I talking jalike da odda peopo? God\u02bcs Rules say da same ting, you know."
                },
                "9": {
                    "verse_nr": "9",
                    "verse": "Inside da Bible, da Rules dat God wen tell Moses fo write, talk lidis: \u201cWen da cow stay working fo smash da wheat so you can take out da junks, you no go tie up his mout so he no can eat da wheat.\u201d You tink God wen say dat ony cuz he like take care da cows so dey can eat, o wat?"
                },
                "10": {
                    "verse_nr": "10",
                    "verse": "Mo like he talking bout us guys too, fo help us! Yeah, he say dat fo us guys. He say, \u201cDa guy dat plow da groun, an da guy dat take da junks outa da grain, wen dey work, dey gotta wait still yet fo eat. But dey know, bumbye dey goin get dea share.\u201d"
                },
                "11": {
                    "verse_nr": "11",
                    "verse": "You know, wen us guys wen teach you guys stuff from God\u02bcs Spirit, dass jalike wen one farma guy stay planting stuff. So az notting, wen us guys pau teach, den we get food fo eat from you guys."
                },
                "12": {
                    "verse_nr": "12",
                    "verse": "Get odda guys dat get da same right fo get food an stuff from you guys wen dey teach, yeah? So, wat bout us guys? We get plenny mo rights den dem. But you know, us guys, we neva use da rights we get. Mo betta we take any kine, fo no jam up you guys. Cuz den, you like listen to da Good Kine Stuff Bout Christ dat we telling you guys."
                },
                "13": {
                    "verse_nr": "13",
                    "verse": "Tink bout dis: da priest guys dat stay work inside da Jewish temple, dey get dea food from da sacrifices da peopo bring to da temple. Da guys dat stay kill da animals on top da altar fo sacrifice, dey can eat da meat dat da peopo give fo sacrifice."
                },
                "14": {
                    "verse_nr": "14",
                    "verse": "Same ting, da Boss wen tell us guys dat da guys dat stay tell da Good Kine Stuff Bout Christ, dey suppose to get all da stuffs dey need fo live, from dea work."
                },
                "15": {
                    "verse_nr": "15",
                    "verse": "Me, I get da rights fo get all dat, but I neva like do um lidat. I no write dis letta fo make you guys give me stuff. I figga, mo betta I mahke, den let somebody tink dat I no mo da right fo talk lidis."
                },
                "16": {
                    "verse_nr": "16",
                    "verse": "Jus cuz I stay telling peopo da Good Kine Stuff From God, dat no mean I can talk big bout myself. I gotta tell um bout God. Auwe fo me if I no tell peopo da Good Kine Stuff From God!"
                },
                "17": {
                    "verse_nr": "17",
                    "verse": "If I wen do all dis stuff ony cuz I like, den da stuffs I get, jalike da money I get fo do one job. But if I go do um cuz I gotta do um, den, jalike God stay trus me fo take care his stuffs fo him."
                },
                "18": {
                    "verse_nr": "18",
                    "verse": "So den, wat kine pay I goin get fo do all dat? I no need pay! I ony like tell peopo da Good Kine Stuff From God. I do um lidat an no charge notting. Dat make me feel good, jalike wen one guy get pay fo work. I do um an no need use all da rights dat I get cuz I stay telling da Good Kine Stuff From God."
                },
                "19": {
                    "verse_nr": "19",
                    "verse": "I can do watevas how I like, an no mo nobody can tell me how I gotta ack. But you know wat? Jalike I wen go make myself jalike one slave guy, so everybody can tell me wat fo do. Wen I make lidat, I can help mo plenny peopo fo know God, az why."
                },
                "20": {
                    "verse_nr": "20",
                    "verse": "Fo da Jewish peopo, I wen make jalike I one Jewish guy, fo help da Jewish peopo fo know God. Fo da peopo dat tink dey gotta stick wit God\u02bcs Rules, I do wat God\u02bcs Rules say, so I can help dem fo know God too, no matta I know dat I no gotta do wat God\u02bcs Rules say fo get um right wit him."
                },
                "21": {
                    "verse_nr": "21",
                    "verse": "Fo da peopo dat donno God\u02bcs Rules, I wen come jalike dem, fo bring to God da peopo dat donno God\u02bcs Rules. (Dat no mean, dat I no stay doing wat God\u02bcs Rules say, you know. I Christ\u02bcs guy, an dass how come I stay do wat God\u02bcs Rules say.)"
                },
                "22": {
                    "verse_nr": "22",
                    "verse": "Fo da peopo dat no stay strong inside, I make myself jalike I no stay strong inside too, so I can bring dem close to God. Fo everybody, I like come jalike dem, so no matta wat, I goin help some peopo fo get outa da bad kine stuff dey stay in."
                },
                "23": {
                    "verse_nr": "23",
                    "verse": "I stay doing all dis tings so everybody can trus da Good Kine Stuff From God, an all us guys can get all da good kine tings dat God like give us."
                },
                "24": {
                    "verse_nr": "24",
                    "verse": "You guys know wat happen wen plenny runnas run in one race, yeah? Everybody run, but ony one guy win da first place medal. So den, go fo da win, fo God!"
                },
                "25": {
                    "verse_nr": "25",
                    "verse": "All da guys in da race, dey stay do ony wat da coach tell um, yeah? An dey do all dat ony fo get one head lei dat goin come mahke latas. But us guys, wat we goin get no goin come poho eva."
                },
                "26": {
                    "verse_nr": "26",
                    "verse": "Me, I like run an go strait fo da finish! Jalike wen I boxing, I no punch da air!"
                },
                "27": {
                    "verse_nr": "27",
                    "verse": "Jalike I make my body tough, an I work um hard. No good, if I tell all da odda peopo bout God, an den I mess up, so God gotta throw me outa da race."
                }
            }
        },
        "10": {
            "chapter_nr": "10",
            "chapter": {
                "1": {
                    "verse_nr": "1",
                    "verse": "Watch Out Fo Da Idol Kine Gods! - Eh, bruddas an sistas! Dis one ting you guys gotta know: Befo time, our ancesta guys wen stay unda da cloud God wen send, an God wen open da Red Sea from one side to da odda side, an dey all wen walk thru on top da sea bottom to da odda side."
                },
                "2": {
                    "verse_nr": "2",
                    "verse": "Dass jalike one picha, da cloud an da Red Sea. Cuz da peopo wen trus Moses fo be dea leada, an wen go unda da cloud an inside da sea wit him. Dass jalike us guys trus Christ, an get baptize fo show dat we his guys, an follow him."
                },
                "3": {
                    "verse_nr": "3",
                    "verse": "All da peopo wen eat da same food dat God\u02bcs Spirit wen give um,"
                },
                "4": {
                    "verse_nr": "4",
                    "verse": "an dey all wen drink da same water dat God\u02bcs Spirit wen give um fo drink. Wat dey wen drink, wen come outa one big rock dat God\u02bcs Spirit wen give um. Jalike dat rock was dea every place dey go, Christ was dea too."
                },
                "5": {
                    "verse_nr": "5",
                    "verse": "But God neva like how mos a da peopo wen ack. So dey wen mahke, an dea bodies dey wen bury, all da diffren places wea dey wen go."
                },
                "6": {
                    "verse_nr": "6",
                    "verse": "All dat stuff wen happen fo show us guys dat we not suppose to go all out fo do da bad kine stuff, jalike all da peopo dea."
                },
                "7": {
                    "verse_nr": "7",
                    "verse": "No good we pray to da idol kine gods, jalike some a da peopo. Da Bible say dis: \u201cDa peopo wen party in front da baby cow kine god statue, an afta, dey wen start fo fool aroun.\u201d"
                },
                "8": {
                    "verse_nr": "8",
                    "verse": "No good we go fool aroun wit peopo dat we not married to. Dat time, some a da peopo wen make lidat, an dey all wen mahke die dead, twenty three tousand a dem."
                },
                "9": {
                    "verse_nr": "9",
                    "verse": "No good we try fo find out how plenny bad kine stuff us guys can do befo da Boss punish us. Some a da peopo wen do dat, an God wen send snakes ova dea fo bite um an wipe um out."
                },
                "10": {
                    "verse_nr": "10",
                    "verse": "No good we grumble. Some a da peopo wen grumble ova an ova, an da Killa Angel Guy wen go wipe um out."
                },
                "11": {
                    "verse_nr": "11",
                    "verse": "All dat stuff wen happen to da Israel peopo fo show us guys someting, you know. Dey wen write um all down so us guys can learn wat kine ting we betta not do. Cuz da last times stay coming."
                },
                "12": {
                    "verse_nr": "12",
                    "verse": "Eh! You tink you stay strong now. But you gotta watch out so you no do bad kine stuff."
                },
                "13": {
                    "verse_nr": "13",
                    "verse": "Wen you guys get chance fo do da bad kine stuff, dass da same ting, jalike wat happen to all da odda peopo. But you know, you guys can trus God fo do wat he say. He no goin let you guys get so plenny presha dat you guys no can handle. Everytime get presha lidat, God goin make um so you guys can get outa dat. He goin make you guys strong fo handle, an no fall down."
                },
                "14": {
                    "verse_nr": "14",
                    "verse": "So, my good friends, weneva somebody try make you guys go down an pray in front da idol kine gods, run da odda way quick!"
                },
                "15": {
                    "verse_nr": "15",
                    "verse": "I telling you dis, cuz I know you guys can tink strait. So go check um out yoaself, wat I telling you is da trut."
                },
                "16": {
                    "verse_nr": "16",
                    "verse": "Tink bout dis: wen us guys take da communion cup, an tell God he good heart fo give um to us guys -- dat mean, dat all us guys stay tight wit God\u02bcs Spesho Guy Christ, an wen he wen go bleed an mahke, was jalike us guys wen mahke too. Wen we broke da bread, dat mean same ting -- us guys all stay tight wit God\u02bcs Spesho Guy Christ, an dat time he wen mahke, was jalike us guys wen mahke too."
                },
                "17": {
                    "verse_nr": "17",
                    "verse": "Us guys togedda get one bread. Wen everybody take one piece from da one bread, dat mean all us guys jalike we stay one body all togedda, no matta we plenny peopo."
                },
                "18": {
                    "verse_nr": "18",
                    "verse": "Tink bout how da Israel peopo do um: wen dey kill da animal on top da altar fo make da sacrifice fo God, da priest guys dat kill um get da meat fo eat. Dat mean dat dey all stay tight togedda wit God an wit da peopo dat wen bring da animal fo da sacrifice."
                },
                "19": {
                    "verse_nr": "19",
                    "verse": "But you tink I mean dat da sacrifice dey make fo da idol kine gods, dass someting fo real? Nah! Da idol kine god statue, dass notting!"
                },
                "20": {
                    "verse_nr": "20",
                    "verse": "Dis wat I mean: wen da peopo dat donno God kill da animals fo make sacrifice, dey do um fo da bad kine spirits, dey no stay do um fo da real God. But I no like you guys come tight wit da bad kine spirits!"
                },
                "21": {
                    "verse_nr": "21",
                    "verse": "You guys, you no can drink from da communion cup dat show you da Boss\u02bcs guys, an same time, you stay drinking from one diffren kine cup dat show dat you stay tight wit da bad kine spirits. You guys no can eat da food from da table dat show you da Boss\u02bcs guys, an same time, you stay eating da food dat show dat you stay tight wit da bad kine spirits. Come on now!"
                },
                "22": {
                    "verse_nr": "22",
                    "verse": "Wat you guys tink? We goin make da Boss come huhu wit us, o wat? No good, lidat. O, you tink us guys mo strong den him?"
                },
                "23": {
                    "verse_nr": "23",
                    "verse": "Do Everyting Fo Show How Awesome God Stay - I can do all kine stuff, but everyting not good fo me. I can do all kine stuff, but dat no make nobody come mo strong inside."
                },
                "24": {
                    "verse_nr": "24",
                    "verse": "Mo betta, we no try fo do ony da stuff dat us guys like. Mo betta, we do da stuff dat help da odda peopo too."
                },
                "25": {
                    "verse_nr": "25",
                    "verse": "So den. Go eat da meat dey sell inside da meat market, an no go aks, \u201cDis okay fo me fo eat, o wat?\u201d"
                },
                "26": {
                    "verse_nr": "26",
                    "verse": "Da Bible wen say, \u201cDa Boss, he own da world, an everyting inside da world too,\u201d you know."
                },
                "27": {
                    "verse_nr": "27",
                    "verse": "If one guy dat no trus God tell you guys, \u201cCome our house fo eat!\u201d an you guys like go, den eat everyting dey give you, an no go aks, \u201cAz okay fo me fo eat dis, o wat?\u201d"
                },
                "28": {
                    "verse_nr": "28",
                    "verse": "(But, if somebody tell you guys, \u201cDis meat come from one temple sacrifice fo one idol kine god,\u201d den no eat um. You guys gotta tink bout da guy who wen tell you dat, if okay o not okay."
                },
                "29": {
                    "verse_nr": "29",
                    "verse": "I mean, tink bout wat da odda guy stay tinking, if okay fo him fo eat um. No tink ony bout wass okay fo you.) But eh! I can do wat I like. Still yet, if one odda guy tink dat not okay fo him fo do dis ting, an az bad fo him, how come I no can do wat I like, jus cuz da odda guy tink az bad fo him?"
                },
                "30": {
                    "verse_nr": "30",
                    "verse": "If I eat da stuff an tell God \u201cMahalo plenny!\u201d how come peopo talk stink bout me?"
                },
                "31": {
                    "verse_nr": "31",
                    "verse": "Everyting you guys do, eat, drink, wateva -- do um all fo show how awesome God stay."
                },
                "32": {
                    "verse_nr": "32",
                    "verse": "No go jam up nobody -- da Jewish peopo, o da peopo dat not Jewish, o da church peopo who come togedda fo God."
                },
                "33": {
                    "verse_nr": "33",
                    "verse": "Make jalike me: I try make all dose guys stay good inside. I no stay try fo ony do wass good fo me. I stay try fo do wass good fo all da odda peopo, so dey can get outa da bad kine stuff dey stay in too."
                }
            }
        },
        "11": {
            "chapter_nr": "11",
            "chapter": {
                "1": {
                    "verse_nr": "1",
                    "verse": "An you guys, go copy me, jalike how I stay do. Cuz I trying fo copy Christ, jalike he wen do."
                },
                "2": {
                    "verse_nr": "2",
                    "verse": "How Come Da Wahines Cover Up Dea Head Wen Dey Pray? - I get someting I like tell you folks -- you all good guys, cuz you guys tink bout me all da time, no matta wat. All da stuff I wen teach you guys, you guys still yet stay do um. Right on!"
                },
                "3": {
                    "verse_nr": "3",
                    "verse": "But no foget da ting you guys awready know: Da Spesho Guy God Wen Send, Christ, he stay in charge. He stay in charge a every man, jalike da head stay in charge a da body. Same ting fo da wahine, da husban stay in charge a her, jalike he da head fo her. An same ting wit God, he stay in charge a Christ, jalike he da head fo Christ."
                },
                "4": {
                    "verse_nr": "4",
                    "verse": "If get one guy dat cover up his head wen he pray o talk fo God, dass jalike he do one shame kine ting dat make Christ shame. Cuz Christ stay in charge a dat guy, he da head fo him."
                },
                "5": {
                    "verse_nr": "5",
                    "verse": "But if get one wahine dat no cover up her head wen she pray o talk fo God, dass jalike she do one shame kine ting dat make her husban shame. Cuz same ting, he stay in charge a her, an he da head fo her. Same ting, dass jalike if somebody wen cut her hair bolohead fo make her shame."
                },
                "6": {
                    "verse_nr": "6",
                    "verse": "If da wahine no like cover up her head, den mo betta she cut off all her hair. But you know, if goin be shame fo her wen she cut her hair bolohead, mo betta cover up her head, yeah?"
                },
                "7": {
                    "verse_nr": "7",
                    "verse": "Tink bout dis: Da man betta not cover up his head, you know. Cuz God wen make da man look jalike him, an da man show how awesome God stay. An da wahine show how awesome da man stay."
                },
                "8": {
                    "verse_nr": "8",
                    "verse": "Wen God wen make da world, he neva make da man from da wahine, you know. He wen make da wahine from da man."
                },
                "9": {
                    "verse_nr": "9",
                    "verse": "An he neva make da man fo help da wahine. He wen make da wahine fo help da man."
                },
                "10": {
                    "verse_nr": "10",
                    "verse": "Az why da wahine suppose to put someting on top her head, so everybody goin know dat she get da right fo pray an talk fo God -- even da angel guys inside da sky goin know."
                },
                "11": {
                    "verse_nr": "11",
                    "verse": "But wen dey stay tight wit da Boss, da wahine no do notting by herself, an da man no do notting by himself."
                },
                "12": {
                    "verse_nr": "12",
                    "verse": "God wen make da wahine outa da man, first time. But afta, every man born from da wahine. An God, he da One dat wen make everyting happen lidat."
                },
                "13": {
                    "verse_nr": "13",
                    "verse": "You guys, figga dis yoa own self: Wen one wahine pray to God, an she no use notting fo cover up her head, you tink dat okay, o wat?"
                },
                "14": {
                    "verse_nr": "14",
                    "verse": "Da way you guys tink Corint side, if one guy get long hair, jalike az shame fo him, yeah?"
                },
                "15": {
                    "verse_nr": "15",
                    "verse": "But if da wahine get long hair, dat make her look awesome, yeah? Fo her, God wen give her da long hair fo cover up her head jalike how suppose to."
                },
                "16": {
                    "verse_nr": "16",
                    "verse": "But if anybody like argue bout dis, dey gotta figga lidis: all us leada guys an da church peopo all ova, dass da way we do um."
                },
                "17": {
                    "verse_nr": "17",
                    "verse": "How Fo Make Wen You Eat Da Boss\u02bcs Food - Wat I goin say now, I no can say notting good bout you guys. Weneva you guys come togedda, dat no make you guys mo betta. You come mo worse, brah!"
                },
                "18": {
                    "verse_nr": "18",
                    "verse": "first ting, wen you guys come togedda fo church, I hear dis: you guys all split up. I figga, dis ting I hear, must be dass true."
                },
                "19": {
                    "verse_nr": "19",
                    "verse": "(Fo shua, if get presha fo you guys split up, den you can find out who listen to da Boss, an who no listen.)"
                },
                "20": {
                    "verse_nr": "20",
                    "verse": "Cuz wen you guys come togedda fo eat, suppose to be fo rememba da Boss Jesus. But you guys no do dat."
                },
                "21": {
                    "verse_nr": "21",
                    "verse": "Cuz nobody share, az why. Dey eat dea own food, so get guys dat stay hungry, an get odda guys, dey get drunk."
                },
                "22": {
                    "verse_nr": "22",
                    "verse": "Eh! You guys no mo house fo go eat an drink inside? O you guys tink da odda peopo dat come togedda fo church, dey junk? Da peopo dat no mo notting, you guys make um feel shame! So, wat you guys like me say? Dass okay fo you guys fo make lidat? No way! Not even!."
                },
                "23": {
                    "verse_nr": "23",
                    "verse": "Da Bread An Da Wine Fo Rememba Da Boss - You know, was da Boss Jesus wen tell me bout dis, an I wen tell um all to you guys. Da Boss Jesus, dat same nite befo dey wen set um up fo kill um, he wen pick up one bread."
                },
                "24": {
                    "verse_nr": "24",
                    "verse": "He wen tell God \u201cMahalo plenny!\u201d an broke um. Den he say, \u201cEat dis bread. Dis, my body. Dey goin broke um, an dat goin be fo you guys, fo rememba me.\u201d"
                },
                "25": {
                    "verse_nr": "25",
                    "verse": "Same ting afta dey wen eat, he wen take da wine cup, an he wen say, \u201cDis cup mean dat God wen make one new kine deal fo you guys, an I gotta bleed an mahke fo make um happen lidat. Weneva you guys drink um, do um fo rememba me."
                },
                "26": {
                    "verse_nr": "26",
                    "verse": "Everytime you guys eat dis bread an drink outa dis cup, till I come back, dass jalike you guys telling da story one mo time bout me yoa Boss, how I wen mahke.\u201d"
                },
                "27": {
                    "verse_nr": "27",
                    "verse": "If Yoa Heart Not Okay Inside, No Eat - Dat mean, anybody dat go eat da bread an drink outa da cup fo rememba da Boss, but inside, dea heart not okay, God goin punish dem. Cuz az da Boss Jesus body an his blood, you know, an dass jalike dey no mo respeck, an make um any kine jalike was notting."
                },
                "28": {
                    "verse_nr": "28",
                    "verse": "Mo betta, first ting, everybody check out how dey stay inside. If dey stay okay inside, den dey can eat da bread an drink outa da cup."
                },
                "29": {
                    "verse_nr": "29",
                    "verse": "But anybody eat o drink an dey tinking, \u201cNo mo diffrence, you know, dat Jesus wen mahke. Da Boss Jesus body no mean notting spesho fo me.\u201d Dass jalike dey aksing fo trouble, cuz dey goin get punish fo eat an drink lidat."
                },
                "30": {
                    "verse_nr": "30",
                    "verse": "Az why, get plenny peopo ova dea by you guys, dat no stay strong, an dey sick, an get peopo dat wen mahke awready."
                },
                "31": {
                    "verse_nr": "31",
                    "verse": "But if we wen check out our own self first, den we no goin get punish lidat."
                },
                "32": {
                    "verse_nr": "32",
                    "verse": "Wen da Boss punish us guys, you know, he do dat fo teach us guys da right way. He no like us get punish an wipe out wit all da peopo inside da world, bumbye."
                },
                "33": {
                    "verse_nr": "33",
                    "verse": "So den, bruddas an sistas. Wen you guys come togedda fo eat, wait fo each odda."
                },
                "34": {
                    "verse_nr": "34",
                    "verse": "But if anybody stay hungry, mo betta dey stay home eat. No good you guys come togedda, jus fo get punish. An all da odda tings you guys wen aks bout, bumbye I goin tell you guys how fo make um wen I come dea."
                }
            }
        },
        "12": {
            "chapter_nr": "12",
            "chapter": {
                "1": {
                    "verse_nr": "1",
                    "verse": "Da Tings Dat God\u02bcs Spirit Give Us Guys Da Power Fo Do - Eh, bruddas an sistas, I like you guys know bout da tings dat God\u02bcs Spirit give us guys da power fo do."
                },
                "2": {
                    "verse_nr": "2",
                    "verse": "You guys know awready, dat befo you guys was God\u02bcs peopo, all da time someting wen make you guys go afta da idol kine gods dat no can even talk, an pray to dem."
                },
                "3": {
                    "verse_nr": "3",
                    "verse": "Dass why I like make shua you guys know dat nobody dat stay tight wit God\u02bcs Spesho Spirit goin say, \u201cJesus stay damn!\u201d An nobody goin say \u201cJesus stay da Boss\u201d if dey no stay tight wit God\u02bcs Spesho Spirit."
                },
                "4": {
                    "verse_nr": "4",
                    "verse": "God\u02bcs Spirit give diffren peopo da power fo do all diffren kine tings, but all dat come from da same Spirit."
                },
                "5": {
                    "verse_nr": "5",
                    "verse": "Get diffren kine ways fo work fo God, but all da worka guys get da same Boss."
                },
                "6": {
                    "verse_nr": "6",
                    "verse": "God make all diffren kine tings happen fo all da diffren peopo, but get da same God dat stay making everyting happen fo everybody."
                },
                "7": {
                    "verse_nr": "7",
                    "verse": "God show everybody wat his Spirit stay doing, dass fo help everybody togedda."
                },
                "8": {
                    "verse_nr": "8",
                    "verse": "He give his Spirit to some guys fo give dem da power fo tell odda peopo wass da bestes ting fo do. Fo odda guys, da same Spesho Spirit give um da power so dey can tell wat dey undastan."
                },
                "9": {
                    "verse_nr": "9",
                    "verse": "He give odda peopo da power fo trus God plenny, cuz dey stay tight wit his Spirit. Odda peopo, dey can make da sick peopo come good."
                },
                "10": {
                    "verse_nr": "10",
                    "verse": "An odda peopo, God give um da power fo do awesome kine stuff dat show God\u02bcs power. Fo odda peopo, he give um da power fo talk fo God, an oddas, he give um da power fo figga wat spirits come from God an wat spirits not from God. Oddas can talk diffren kine languages. Oddas can tell wat da diffren languages mean."
                },
                "11": {
                    "verse_nr": "11",
                    "verse": "Da same Spirit, he do all dis. He give everybody da power fo do da ting dat he like dat guy fo do."
                },
                "12": {
                    "verse_nr": "12",
                    "verse": "Inside One Body Get Plenny Diffren Parts - Same ting wit da body, you know. You ony get one body, an inside da body, get plenny parts. No matta get plenny parts inside da body, ony get one body. Same ting wit God\u02bcs Spesho Guy Christ an his ohana."
                },
                "13": {
                    "verse_nr": "13",
                    "verse": "Us guys stay tight wit da one Spirit. Dass why, wen us guys wen get baptize, we all come jalike we one peopo. No matta we Jewish o not, no matta we gotta work like slaves o not, God wen give all us guys da One Spirit, jalike we all drink water from da same puka."
                },
                "14": {
                    "verse_nr": "14",
                    "verse": "Inside our body, no mo jus one part -- get plenny diffren parts."
                },
                "15": {
                    "verse_nr": "15",
                    "verse": "Wat if yoa foot wen go say, \u201cMe, I not one hand, so gotta be, I not from dis guy\u02bcs body!\u201d You tink dat mean da foot not from da guy\u02bcs body? No way!"
                },
                "16": {
                    "verse_nr": "16",
                    "verse": "An wat if yoa ear wen go say, \u201cMe, I not one eye, so gotta be, I not from dis guy\u02bcs body!\u201d Same ting, you tink dat mean dat da ear not from da guy\u02bcs body? Not even!"
                },
                "17": {
                    "verse_nr": "17",
                    "verse": "If all yoa body was one eye, how you goin hear? If all yoa body was one ear, how you goin smell?"
                },
                "18": {
                    "verse_nr": "18",
                    "verse": "But you know, God wen make our body one ting, an he wen put all diffren kine parts inside, jalike he wen like."
                },
                "19": {
                    "verse_nr": "19",
                    "verse": "If our whole body was jus one part, den no mo body, yeah?"
                },
                "20": {
                    "verse_nr": "20",
                    "verse": "But fo real kine, our body get plenny parts, an dass wat make da whole body one ting."
                },
                "21": {
                    "verse_nr": "21",
                    "verse": "Da eye no can tell da hand, \u201cI no need you, you know!\u201d Da head no can tell da foot, \u201cI no need you, you know!\u201d"
                },
                "22": {
                    "verse_nr": "22",
                    "verse": "Get tings inside da body dat us guys figga not so strong, but eh! we need um."
                },
                "23": {
                    "verse_nr": "23",
                    "verse": "Get odda tings inside da body dat us guys figga not importan, but eh! we take good care dem. An get tings inside da body, we figga dey not fo show, so we make um so dey look okay."
                },
                "24": {
                    "verse_nr": "24",
                    "verse": "Da tings inside da body dat look okay, no need do notting fo dem. But you know, wen God wen put everyting togedda fo make da body, he wen take da tings dat not so importan an make um importan,"
                },
                "25": {
                    "verse_nr": "25",
                    "verse": "cuz he no like da body be all split up. He like everyting inside da body fo work togedda wit each odda, same same."
                },
                "26": {
                    "verse_nr": "26",
                    "verse": "If one part a da body suffa, all da odda parts suffa, same time. If one part a da body stay awesome, all da odda parts feel good, same time."
                },
                "27": {
                    "verse_nr": "27",
                    "verse": "Same ting wit you guys. You jalike Christ\u02bcs body. Everybody jalike one part inside Christ\u02bcs body."
                },
                "28": {
                    "verse_nr": "28",
                    "verse": "From all da peopo dat come togedda fo church, da numba one importan ting, God send some guys all ova da place fo tell wat he wen say. Numba two, he make some peopo his talka guys. Numba three, he make some peopo teachas. Den, he give some peopo da power fo do all kine awesome stuff dat show God\u02bcs power. Odda peopo can make da sick peopo come good. Odda peopo can help. Odda peopo can put tings togedda strait. An odda peopo, he give um da power so dey can talk diffren kine languages."
                },
                "29": {
                    "verse_nr": "29",
                    "verse": "Now, wat you guys tink? God send everybody all ova da place fo tell wat he wen say? Nah. He make everybody talk fo him? Nah. He make everybody teacha guys? Nah. He make everybody do awesome kine stuff? Nah."
                },
                "30": {
                    "verse_nr": "30",
                    "verse": "He give everybody da power fo make da sick peopo come good? Nah. He make everybody so dey can talk diffren kine languages? Nah. He make everybody so dey can tell wat da diffren kine language mean? Nah."
                },
                "31": {
                    "verse_nr": "31",
                    "verse": "Now, you guys go all out so you guys can handle da mos importan stuff God give you. Still yet, I like show you guys da bestes way fo live:"
                }
            }
        },
        "13": {
            "chapter_nr": "13",
            "chapter": {
                "1": {
                    "verse_nr": "1",
                    "verse": "Love an Aloha - If I wen talk all da diffren kine languages, da peopo kine language an even da angel kine languages, but I no mo love an aloha, wat den? I ony talking rubbish kine, jalike one junk kine bell o one kalangalang cymbal."
                },
                "2": {
                    "verse_nr": "2",
                    "verse": "An if I was one talka fo God, an I wen know all kine secret stuffs an all da kine stuffs dat da smart guys know, an if I wen trus God all da way so I can even make da mountains move, but I no mo love an aloha, wat den? I worth notting, dass wat."
                },
                "3": {
                    "verse_nr": "3",
                    "verse": "If I wen sell all my stuffs an use da money fo give food to da poor peopo, an even sacrifice my body in da fire, but I no mo love an aloha, wat den? Poho, wase time!"
                },
                "4": {
                    "verse_nr": "4",
                    "verse": "Wen you get love an aloha, you can handle all kine pilikia an hang in dea long time. You get good heart fo help da odda peopo. You no get jealous cuz da odda guy get someting you like. Wen you get love an aloha, you no need talk big. You no mo big head."
                },
                "5": {
                    "verse_nr": "5",
                    "verse": "You no ack pilau kine. You no ack like everybody gotta do everyting yoa way. You no get huhu fast. Wen you get love an aloha, you no goin rememba all da bad kine stuff peopo wen do to you."
                },
                "6": {
                    "verse_nr": "6",
                    "verse": "You no feel good inside wen somebody do someting dass wrong, but you feel plenny good inside wen somebody tell da trut."
                },
                "7": {
                    "verse_nr": "7",
                    "verse": "Wen you get love an aloha, you can hang in dea fo everyting an no give up eva. You always trus God bout everyting. You know everyting goin come okay bumbye. You can stand strong everytime."
                },
                "8": {
                    "verse_nr": "8",
                    "verse": "Wen you get love an aloha, dat no goin pau eva. Da guys dat talk fo God, bumbye no need fo da tings dey say. Wen peopo talk diffren kine, bumbye nobody goin talk lidat. Da stuff da smart guys know, no matta, bumbye no need."
                },
                "9": {
                    "verse_nr": "9",
                    "verse": "You know, we ony know litto bit. Wen we talk fo God, we get ony litto bit fo tell."
                },
                "10": {
                    "verse_nr": "10",
                    "verse": "Bumbye, goin come da time wen everyting stay perfeck. Dat time, no need fo da litto bit kine stuff no moa."
                },
                "11": {
                    "verse_nr": "11",
                    "verse": "Small kid time, I wen talk jalike one small kid. I wen tink jalike one small kid. I wen figga everyting jalike one small kid. Now, I big, dass why I no do da tings da same way da small kids do um."
                },
                "12": {
                    "verse_nr": "12",
                    "verse": "Right now, us guys can see stuff, but ony jalike wit one junk mirror. Hard fo figga wat we see dea. But bumbye, goin be clear. Us guys goin see everyting jalike was right dea in front our face. Right now, I ony know litto bit. But bumbye, I goin undastan everyting, jalike God undastan everyting bout me."
                },
                "13": {
                    "verse_nr": "13",
                    "verse": "So now, get three tings dat stay: we can trus God, an we can know everyting goin come out okay bumbye, an we get love an aloha. From da three tings, da love an aloha kine, dass da main ting, an da bestes way."
                }
            }
        },
        "14": {
            "chapter_nr": "14",
            "chapter": {
                "1": {
                    "verse_nr": "1",
                    "verse": "Diffren Kine Tings Dat God\u02bcs Spirit Let Peopo Do - Go all out fo get love an aloha. An geev um so God\u02bcs Spirit give you da power fo do all kine tings. But you know wat kine power you need da mos? Da main ting, you need da power fo talk fo God."
                },
                "2": {
                    "verse_nr": "2",
                    "verse": "Cuz you know, wen one guy talk diffren kine language, God\u02bcs Spirit giving him da power fo tell stuff dat still yet stay secret. But da guy no stay talking to da peopo dea. He talking to God. No mo nobody dea undastan da guy."
                },
                "3": {
                    "verse_nr": "3",
                    "verse": "But da guy dat talk fo God, ho! he stay talking to da peopo dea. He making um mo strong inside, an he giving um good kine words, an he kokua dem."
                },
                "4": {
                    "verse_nr": "4",
                    "verse": "Da guy dat talking diffren kine language, he ony making himself mo strong inside. But da talka fo God, he make all da peopo dat come togedda fo church mo strong an solid inside."
                },
                "5": {
                    "verse_nr": "5",
                    "verse": "I wen like all you guys talk diffren kine language, you know. But mo betta, I like you talk fo God. Da guy dat talk fo God, he mo importan den da guy dat talk diffren kine language. But dass okay fo talk diffren kine language, if you get somebody fo tell wat da guy mean wen he talking lidat. Den all da odda peopo dat come togedda fo church goin come mo strong inside, cuz dey all undastan."
                },
                "6": {
                    "verse_nr": "6",
                    "verse": "Kay den, bruddas an sistas! Tink bout dis. If I come by you guys, an I stay talking diffren kine language, how dat goin help you guys, aah? Ony get one way I goin help you guys. Wen I talk to you guys, I gotta tell you guys someting God like you fo know, dat was secret befo time, o help you guys undastan someting, o tell you guys wat God say, o teach, yeah?"
                },
                "7": {
                    "verse_nr": "7",
                    "verse": "Same ting, you know, wit da music instrument. Dey not alive, but dey make sound. Da flute o da guitar o wateva, if dey no can change da note, how anybody goin figga wat song dey playing? No can."
                },
                "8": {
                    "verse_nr": "8",
                    "verse": "An if da bugle make funny kine noise, how da army guys goin know wen dey suppose to get ready fo fight, aah? No can."
                },
                "9": {
                    "verse_nr": "9",
                    "verse": "Fo you guys, same ting wen you stay talking diffren kine language -- if you no say stuff dass easy fo peopo fo undastan, you know, you ony talking to da air."
                },
                "10": {
                    "verse_nr": "10",
                    "verse": "Get plenny diffren kine languages hea inside da world, an every language let da peopo tell an undastan wat dey mean."
                },
                "11": {
                    "verse_nr": "11",
                    "verse": "But if I donno wat dea language mean, da peopo dat stay talking lidat, I goin know dat dey not from my peopo, an dey goin know dat I not from dea peopo."
                },
                "12": {
                    "verse_nr": "12",
                    "verse": "Same ting wit you guys -- you like so plenny fo get power from God\u02bcs Spirit. Kay den. Mo betta go all out fo get da kine power dat goin help all da peopo dat come togedda fo church come mo strong inside!"
                },
                "13": {
                    "verse_nr": "13",
                    "verse": "So den, da guy dat stay talking diffren kine language, he suppose to aks God fo da power fo tell wat he mean wen he stay talking da odda language."
                },
                "14": {
                    "verse_nr": "14",
                    "verse": "Me, if I stay talking diffren kine language wen I pray, I stay praying inside my heart, but I not tinking inside my head."
                },
                "15": {
                    "verse_nr": "15",
                    "verse": "So, wat I suppose to do, aah? I goin pray how I like pray inside my heart, plus, I goin tink inside my head how I goin pray, same time. I goin sing fo God how I like sing inside my heart, plus, I goin tink how I goin sing, same time."
                },
                "16": {
                    "verse_nr": "16",
                    "verse": "If you tell inside yoa heart how good God stay an you using diffren kine language, an get one guy inside da meeting dat no undastan wat you saying, how he goin say \u201cDass right!\u201d wen you tell God, \u201cMahalo plenny!\u201d wit da odda language? He no can, cuz he no undastan."
                },
                "17": {
                    "verse_nr": "17",
                    "verse": "Fo shua, you do good job wen you tell God \u201cMahalo plenny!\u201d wit diffren kine language. But dat no help da odda guy fo come mo strong inside."
                },
                "18": {
                    "verse_nr": "18",
                    "verse": "You know, I talk diffren kine language mo plenny den all you guys, an I tank God fo dat."
                },
                "19": {
                    "verse_nr": "19",
                    "verse": "But wen I come togedda wit God\u02bcs peopo fo church, mo betta I say ony litto bit dat peopo can undastan, so I can teach dem. Dass mo betta den if I say uku paila words, talking diffren kine language dat dey no can undastan, yeah?"
                },
                "20": {
                    "verse_nr": "20",
                    "verse": "Eh, bruddas an sistas! No go tink jalike small kids! (Fo do da bad kine stuff, shua! Ack jalike babies! Cuz da babies, dey donno how fo do bad kine stuff.) But fo undastan wass da main ting, you gotta grow up!"
                },
                "21": {
                    "verse_nr": "21",
                    "verse": "God say dis inside his Rules: \u201cI goin try talk to dese peopo Wit peopo dat talk odda kine languages. But no matta wat I do, dey no goin listen. Dass wat da Boss say.\u201d"
                },
                "22": {
                    "verse_nr": "22",
                    "verse": "An dat mean, wen peopo talk diffren kine language, dass jalike one sign fo da peopo dat no trus God, so dey know wat God can do. Dat kine talk, not fo help da peopo dat trus God awready. But wen God make peopo talk fo him, dass fo help da peopo dat trus God, not fo da peopo dat no trus him."
                },
                "23": {
                    "verse_nr": "23",
                    "verse": "So, wat? If all you guys come togedda fo church, an you all talking diffren kine language, an get some peopo dat come inside dea dat no mo da power fo undastan dat kine talk, o some peopo dat no trus God, wat dey goin say? Dey goin say, \u201cDese peopo hea, get some spirit dat wen take ova dem, an dey pupule, fo shua!\u201d"
                },
                "24": {
                    "verse_nr": "24",
                    "verse": "But if all you guys stay talking fo God, an one guy dat no trus God come inside dea, o one guy dat no mo da power fo undastan da diffren kine language, dat guy goin listen to da tings everybody telling. Wat da talka guys say goin make proof to him dat he wen do bad kine stuffs, jalike dey was all judges an know everyting bout him awready."
                },
                "25": {
                    "verse_nr": "25",
                    "verse": "Cuz da secret kine tings dat da guy no like nobody know, he try hide um inside his heart, but no can, cuz dat stuff goin come outside an everybody goin know. Den he goin go down on his face an give God love an respeck, an tell everybody, \u201cFo shua, God stay wit you guys!\u201d"
                },
                "26": {
                    "verse_nr": "26",
                    "verse": "Do Everyting Da Right Way - Kay den, bruddas an sistas. Wen you guys come togedda, everybody get someting -- one song bout God, o someting fo teach, o fo tell someting dat God like tell dat was secret befo time, o someting fo say talking diffren kine language, o dey can tell wat da odda peopo wen mean wen dey wen talk diffren kine language. Everyting dey do, gotta be fo make each odda come mo strong inside."
                },
                "27": {
                    "verse_nr": "27",
                    "verse": "If somebody like talk diffren kine language, dass all right, but ony two o three lidat an no moa. One guy no can start till da odda guy pau, an gotta get somebody fo tell wat dey mean wen dey talk diffren kine language lidat."
                },
                "28": {
                    "verse_nr": "28",
                    "verse": "An if no mo nobody fo tell wat dey mean, den dey not suppose to talk diffren kine language in front da church peopo. Dey ony suppose to talk diffren kine language inside dea own heart, an dey can talk to God lidat too."
                },
                "29": {
                    "verse_nr": "29",
                    "verse": "Da peopo dat like talk fo God, same ting: two o three guys can talk fo God, an da odda peopo gotta check out how fo do wat dey saying fo demself."
                },
                "30": {
                    "verse_nr": "30",
                    "verse": "But if get one nodda guy dat stay sitting dea, an God show dat guy someting dat was secret befo, an now da guy like tell wat God show um, den da guy dat stay talking fo God suppose to stop."
                },
                "31": {
                    "verse_nr": "31",
                    "verse": "All you guys can talk fo God, first one guy den one nodda, you know. Dat way, all you guys goin learn someting, an all you guys goin get good kine words fo feel mo betta."
                },
                "32": {
                    "verse_nr": "32",
                    "verse": "Da guys dat talk fo God, wen dey get da power from da Spirit fo talk fo God lidat, dey still stay in charge a wat dey say."
                },
                "33": {
                    "verse_nr": "33",
                    "verse": "Cuz God, he no make us jam up everybody. He make everyting run smooth. All ova da place, weaeva da peopo dat stay spesho fo God come togedda fo church, get dis custom:"
                },
                "34": {
                    "verse_nr": "34",
                    "verse": "Da wahines suppose to stay quiet wen everybody come togedda fo church. Dey not suppose to talk. Dey suppose to show respeck fo da leada guy. God\u02bcs Rules say da same ting, yeah?"
                },
                "35": {
                    "verse_nr": "35",
                    "verse": "Wen dey get questions, dey can aks dea husbans wen dey go home. Shame, aah? if da wahines stay talking wen God\u02bcs peopo come togedda fo church!"
                },
                "36": {
                    "verse_nr": "36",
                    "verse": "Wot! If you guys no like, try tink bout dis: Who was da guys dat wen start fo tell wat God say, first time? Was you guys? Nah! O you guys tink you da ony peopo dat eva hear wat God say? Get real!"
                },
                "37": {
                    "verse_nr": "37",
                    "verse": "Anybody figga dey one talka fo God, o day stay tight wit da Spirit, dey gotta know dis: Da stuff I writing to you guys, dass da stuff dat da Boss wen tell us guys we gotta do."
                },
                "38": {
                    "verse_nr": "38",
                    "verse": "Anybody no listen to dat, den you guys, no listen to dem."
                },
                "39": {
                    "verse_nr": "39",
                    "verse": "Bruddas an sistas, all dis mean: -- go all out fo talk fo God! An no go tell peopo dey no can talk diffren kine languages."
                },
                "40": {
                    "verse_nr": "40",
                    "verse": "But wen you guys come togedda, gotta do one ting first, an afta, da nex ting. Gotta do everyting da right way."
                }
            }
        },
        "15": {
            "chapter_nr": "15",
            "chapter": {
                "1": {
                    "verse_nr": "1",
                    "verse": "Christ Wen Come Back Alive Afta He Wen Mahke - Eh, bruddas an sistas! I like you guys fo rememba da Good Kine Stuff From God dat I wen tell you first time. You guys wen learn um good, an you standing strong cuz you stick wit um."
                },
                "2": {
                    "verse_nr": "2",
                    "verse": "If you guys hang in dea wit da Good Kine Stuff From God dat I wen tell you guys awready, dass how you guys goin get outa da bad kine stuff you stay in. Ony if you guys no hang in dea, den was wase time, an you guys trus God fo notting."
                },
                "3": {
                    "verse_nr": "3",
                    "verse": "From all da stuffs I wen learn first, an den I wen tell you guys, dis da main ting: Christ, da Spesho Guy God Wen Send, he wen mahke cuz us guys was doing bad kine stuff, jalike da Bible wen say befo time."
                },
                "4": {
                    "verse_nr": "4",
                    "verse": "Dey wen bury him. Den, day numba three, Christ wen come back alive, jalike da Bible wen say befo time."
                },
                "5": {
                    "verse_nr": "5",
                    "verse": "Den Christ wen let Peter see him, an den his Twelve Guys wen see him."
                },
                "6": {
                    "verse_nr": "6",
                    "verse": "Afta dat, mo den five hundred bruddas an sistas was togedda, an he wen let all dem see him. Mos a dem stay alive still yet, ony some a dem wen mahke awready."
                },
                "7": {
                    "verse_nr": "7",
                    "verse": "Den Christ wen let James see him, an afta, all da guys he wen send all ova da place, dey wen see him too."
                },
                "8": {
                    "verse_nr": "8",
                    "verse": "Me, I was da last guy fo see Christ. Jalike I da baby dat wen born late."
                },
                "9": {
                    "verse_nr": "9",
                    "verse": "You know, dem odda guys dat Christ wen send all ova da place, dey all mo importan den me. I even wen go try fo hurt da church peopo dat come togedda fo God. Dass why I not good nuff fo peopo call me one messenja guy fo God."
                },
                "10": {
                    "verse_nr": "10",
                    "verse": "But God, he so good to me! He wen make me how I stay now. An he neva wase time wen he wen do so plenny good stuff fo me. Afta he wen do um, den I wen work mo hard den all da odda guys. But no was me -- was God, you know, dat wen do all da good tings fo me, an he stay working inside me still yet."
                },
                "11": {
                    "verse_nr": "11",
                    "verse": "But no matta me o da odda guys, we all teach da same ting. Everytime we tell da peopo da Good Stuff From God. An dass wat you guys wen trus."
                },
                "12": {
                    "verse_nr": "12",
                    "verse": "Da Mahke Guys Goin Come Back Alive - Kay den. Wen us guys teach bout Christ, da Spesho Guy God Wen Send, we tell everybody he wen come back alive afta he wen mahke, yeah? So how come, get some a you guys, dat tell, \u201cNo, da mahke guys, dey no goin come back alive, you know.\u201d Wot!"
                },
                "13": {
                    "verse_nr": "13",
                    "verse": "Eh! If da peopo dat mahke no goin come back alive, dat mean, Christ neva come back alive, too!"
                },
                "14": {
                    "verse_nr": "14",
                    "verse": "An if Christ neva come back alive, den all da stuff us guys stay telling da peopo, dat no mean notting, an wase time if you guys trus him."
                },
                "15": {
                    "verse_nr": "15",
                    "verse": "Plus, dat show dat us guys bulai wen we tell peopo how God stay, cuz we tell um dis bout God: \u201cHe wen make Christ come back alive afta he wen mahke.\u201d Dass wat we tell um. But if da mahke peopo no can come back alive, den gotta be, God neva make Christ come back alive, cuz Christ wen mahke."
                },
                "16": {
                    "verse_nr": "16",
                    "verse": "Plus, dat show dat us guys bulai wen we tell peopo how God stay, cuz we tell um dis bout God: \u201cHe wen make Christ come back alive afta he wen mahke.\u201d Dass wat we tell um. But if da mahke peopo no can come back alive, den gotta be, God neva make Christ come back alive, cuz Christ wen mahke."
                },
                "17": {
                    "verse_nr": "17",
                    "verse": "Try tink bout dis: if Christ neva come back alive afta he wen mahke, den you guys ony wase time fo trus God. Cuz you guys stay stuck still yet wit da shame fo all da bad kine stuff you guys wen do!"
                },
                "18": {
                    "verse_nr": "18",
                    "verse": "Same ting wit da odda peopo dat wen stay tight wit Christ befo time an den wen mahke -- if Christ neva come back from mahke, dey stay cut off from God too!"
                },
                "19": {
                    "verse_nr": "19",
                    "verse": "Us guys stay shua dat Christ goin do good tings fo us. But if we can ony tink lidat fo da time wen we stay hea inside dis world, den eh! poho us guys! Den everybody goin pity us mo plenny den all da odda peopo inside da world!"
                },
                "20": {
                    "verse_nr": "20",
                    "verse": "Wat Goin Happen Cuz Christ Wen Come Back Alive - Eh! But not lidat, you know! God\u02bcs Spesho Guy Christ, he wen come back alive afta he wen mahke! He jalike da first fruit dey pick from da farm, an plenny mo goin come afta. Christ, he da first guy dat eva wen come back alive afta he wen mahke, an goin get plenny mo mahke peopo dat goin come back alive bumbye, same ting."
                },
                "21": {
                    "verse_nr": "21",
                    "verse": "Had one guy Adam jalike us guys, dat wen do someting bad, an dat make all us odda guys mahke. An had one nodda guy Christ jalike us guys, dat wen do someting good, an cuz a dat, da mahke peopo goin come back alive!"
                },
                "22": {
                    "verse_nr": "22",
                    "verse": "Cuz everybody, dey Adam kine guys, an dass why dey all gotta mahke. Same ting, everybody dat stay tight wit Christ, God goin make dem come alive."
                },
                "23": {
                    "verse_nr": "23",
                    "verse": "But everyting gotta happen da right time, you know. Christ, he da first guy dat wen come back alive, jalike da first fruit dey pick from da farm. Bumbye, wen Christ come back hea, his peopo goin come back alive too."
                },
                "24": {
                    "verse_nr": "24",
                    "verse": "An afta, everyting goin pau. Dat time, Christ da King goin wipe out all da spirits dat say, \u201cMe, I da leada! I stay in charge a everyting ! I get da right fo make how I like! I strong!\u201d Same time, Christ da King goin turn ova everyting to God his fadda."
                },
                "25": {
                    "verse_nr": "25",
                    "verse": "Christ gotta stay da King, you know, till God bus up all da peopo dat go agains Christ, an show dat Christ da winna ova dem."
                },
                "26": {
                    "verse_nr": "26",
                    "verse": "An get one nodda ting dat stay agains us guys -- we gotta mahke. Dass da last ting God goin wipe out. Den from dat time, nobody gotta mahke."
                },
                "27": {
                    "verse_nr": "27",
                    "verse": "Da Bible wen say befo time, \u201cGod make his Spesho Guy be da boss ova everyting.\u201d But you know, wen he say \u201ceveryting get him fo boss\u201d -- fo shua, he not talking bout God, da One dat wen make him be da boss ova everyting."
                },
                "28": {
                    "verse_nr": "28",
                    "verse": "But bumbye, afta God\u02bcs Boy come da boss fo everyting fo real kine, den, he goin turn ova everyting to God, da One dat wen make him be da boss fo everyting. Den God goin stay in charge a everyting, fo everybody."
                },
                "29": {
                    "verse_nr": "29",
                    "verse": "Da Peopo Who No Stay Shua Dat Christ Wen Come Back Alive - If no was lidat, how come get guys dat go get baptize fo da mahke guys? If da mahke guys no goin come back alive fo shua, how come dey getting baptize fo da mahke guys?"
                },
                "30": {
                    "verse_nr": "30",
                    "verse": "An us guys, how come we risking our life everytime, if da mahke guys no goin come back alive?"
                },
                "31": {
                    "verse_nr": "31",
                    "verse": "Same ting, every day I stay shua dat I risking my life! But I swear to God, bruddas an sistas, no bodda me if I mahke. I real proud a you guys, you know, cuz I stay tight wit our Boss Jesus Christ, da Spesho Guy God Wen Send."
                },
                "32": {
                    "verse_nr": "32",
                    "verse": "No matta I fight guys dat ack jalike wild animals Efesus side, dass okay! But if I ony do um all by myself, an not fo God, wase time, you know. If da peopo dat mahke no goin come back alive, den mo betta us guys figga jalike da peopo talk, \u201cEh! Eat plenny! Drink up! Cuz tomorrow we all goin mahke die dead!\u201d."
                },
                "33": {
                    "verse_nr": "33",
                    "verse": "Eh! No go tink da wrong ting lidat! Jalike dey tell, \u201cYou hang out wit da bad kine guys, dat going mess you up from being one good guy!\u201d"
                },
                "34": {
                    "verse_nr": "34",
                    "verse": "Wise up! Make like you suppose to! Stop doing da bad kine stuff! Cuz even get some peopo dat donno God, you know. I talking lidis fo make you guys shame."
                },
                "35": {
                    "verse_nr": "35",
                    "verse": "Wat Kine Body We Goin Get Wen We Come Back Alive? - But somebody goin aks, \u201cHow da mahke guys goin come back alive bumbye? Wat kine body dey goin get?\u201d"
                },
                "36": {
                    "verse_nr": "36",
                    "verse": "You aks lidat, fo shua you not tinking. Wen you plant one seed, da seed gotta mahke first, yeah? Ony afta dat, can come alive an grow."
                },
                "37": {
                    "verse_nr": "37",
                    "verse": "Wen you plant um, you not planting someting dat look like da ting dat goin grow, yeah? You plant da dry seed, wheat seed o some odda kine seed."
                },
                "38": {
                    "verse_nr": "38",
                    "verse": "But God, he da One dat make da seed, an he figga wat da plant goin look like wen come up. Every diffren kine seed, wen start fo grow, goin look diffren."
                },
                "39": {
                    "verse_nr": "39",
                    "verse": "Jus cuz you call plenny kine tings \u201cone body,\u201d dat no mean dey all da same kine ting. Da peopo, dey get one kine body. Da animals, dey get one nodda kine. Da birds, one nodda kine. Da fishes, one nodda kine."
                },
                "40": {
                    "verse_nr": "40",
                    "verse": "An get diffren kine tings inside da sky an inside da world. Da tings inside da sky, dey stay awesome, but dey diffren den da tings inside da world. An da tings dat get body hea inside da world, dey all awesome too, but dey diffren den da tings inside da sky."
                },
                "41": {
                    "verse_nr": "41",
                    "verse": "Da sun awesome, but not same kine awesome jalike da moon. An da moon stay awesome, but not jalike da stars, yeah? An da stars, dey awesome too, but diffren kine awesome. An da way one star shine, one nodda star shine diffren, but all stay awesome still yet, yeah?"
                },
                "42": {
                    "verse_nr": "42",
                    "verse": "Wen da mahke guys come back alive, same ting goin happen jalike wit da seed, you know. Dey put da guy\u02bcs body inside da groun an he come rotten. But wen da guy come back alive, he no goin mahke eva!"
                },
                "43": {
                    "verse_nr": "43",
                    "verse": "Wen dey put da dead body inside da groun, ony ugly. But wen da guy come back alive, he goin be awesome! Wen dey put da body inside da groun, da guy no can do notting. But wen he come back alive, he goin be strong awready!"
                },
                "44": {
                    "verse_nr": "44",
                    "verse": "Befo dey put da dead body inside da groun, was one guy dat can ony tink an feel, yeah? But afta he come back alive, goin be God\u02bcs Spirit dat make da guy live fo real kine! Get peopo dat can ony tink an feel, you know, an get peopo dat get real kine life from God\u02bcs Spirit. An dey get diffren kine bodies."
                },
                "45": {
                    "verse_nr": "45",
                    "verse": "Dis wat da Bible wen say befo time: Da first guy dat was jalike us guys was Adam. He \u201cwen come alive an he wen tink an feel.\u201d But da last Adam kine guy is Christ. He get one spirit inside him dat can make odda peopo come alive fo real kine too."
                },
                "46": {
                    "verse_nr": "46",
                    "verse": "First ting, get da guy dat can ony tink an feel. Den latas, get da guy dat get da real kine life from God\u02bcs Spirit."
                },
                "47": {
                    "verse_nr": "47",
                    "verse": "Da first guy Adam wen come from da groun. God wen make him from da dust. Da odda guy Christ, he wen come from da sky."
                },
                "48": {
                    "verse_nr": "48",
                    "verse": "An us guys dat come from da dust, we jalike dat odda guy Adam dat God wen make from da dust. But da peopo dat stay tight wit God in da sky, dey stay jalike da Christ guy dat wen come from da sky."
                },
                "49": {
                    "verse_nr": "49",
                    "verse": "Us guys, right now we look jalike da Adam guy dat God wen make from da dust. Bumbye, we goin come jalike da Christ guy dat come from da sky, too."
                },
                "50": {
                    "verse_nr": "50",
                    "verse": "Eh bruddas an sistas! Let me tell you guys someting. Peopo wit blood an bones inside, not nuff fo come God\u02bcs kids an get him fo dea King! Peopo wit body dat goin come rotten, dey no can handle da good kine stuff dat no goin come rotten eva."
                },
                "51": {
                    "verse_nr": "51",
                    "verse": "So, listen up! I like tell you guys one ting dat was secret befo time! From all us guys, get some guys dat no goin mahke! But all us guys, we all goin come diffren!"
                },
                "52": {
                    "verse_nr": "52",
                    "verse": "Dis all goin happen real fast, mo fast den you can blink yoa eye. Goin happen bumbye, wen time fo blow da last trumpet. Goin get da noise from da trumpet. Right den, da mahke guys goin come back alive. No way dey goin mahke an come rotten one mo time! Same ting wit us guys, we all goin come diffren."
                },
                "53": {
                    "verse_nr": "53",
                    "verse": "All dis stuff dat goin come rotten, gotta come diffren kine, so bumbye no come rotten one mo time. Dis body dat can mahke now, gotta come diffren kine, so no can mahke eva again!"
                },
                "54": {
                    "verse_nr": "54",
                    "verse": "Dat time, wen da body dat can come rotten now, goin come diffren kine, an no goin come rotten eva again! Da body dat can mahke now, goin come diffren kine, an no goin mahke eva again! Dat time, goin happen jalike da Bible wen say befo time: \u201cWe no goin mahke no moa, Cuz Christ, he da winna ova dat!\u201d an"
                },
                "55": {
                    "verse_nr": "55",
                    "verse": "\u201cDa Devil dat like make us guys mahke, He wen lose awready! We no goin cry inside, Cuz da Devil no can zap us guys mahke no moa!\u201d"
                },
                "56": {
                    "verse_nr": "56",
                    "verse": "How come he can zap us guys now an we mahke? Cuz we wen do da bad kine stuff, az why. An how come da bad kine stuff we do, get plenny power lidat? Cuz God\u02bcs Rules show dat da bad kine stuff stay plenny wrong, az why."
                },
                "57": {
                    "verse_nr": "57",
                    "verse": "But now, everyting stay diffren! All us guys like tell God, \u201cMahalo plenny!\u201d He wen make us guys da winnas ova da bad kine stuff, cuz our Boss Jesus Christ, he da winna fo real kine!"
                },
                "58": {
                    "verse_nr": "58",
                    "verse": "So den, bruddas an sistas, my good friends. Stand strong an solid. No let notting shake you guys up. You guys stay working fo da Boss awready, so den, go do mo an mo plenny good kine stuffs fo him everytime. You guys know dis: Wen you guys stay tight wit da Boss, no matta you work hard an sweat plenny, no goin be wase time!"
                }
            }
        },
        "16": {
            "chapter_nr": "16",
            "chapter": {
                "1": {
                    "verse_nr": "1",
                    "verse": "Da Money Fo Help God\u02bcs Peopo - Now we like talk bout da money dat you guys like give fo help da peopo dat stay spesho fo God. I wen tell da church peopo all ova Galatia, wat fo do wit da money, an now you guys, gotta do da same ting."
                },
                "2": {
                    "verse_nr": "2",
                    "verse": "Every Sunday, everybody suppose to stash some money fo dis, from wateva dey wen make. No good you guys try fo get da money all togedda afta I come dea."
                },
                "3": {
                    "verse_nr": "3",
                    "verse": "Den, wen I come dea, whoeva da bestes guys, you guys go pick um fo carry dis money dat you guys goin give da church peopo Jerusalem side, an I goin write lettas fo tell da church leadas who dem."
                },
                "4": {
                    "verse_nr": "4",
                    "verse": "An if you guys figga az good fo me fo go too, den we all going togedda."
                },
                "5": {
                    "verse_nr": "5",
                    "verse": "Paul Make Plan Fo Go All Ova - Afta I go thru Macedonia, den I like go by you guys. But first, I gotta go Macedonia."
                },
                "6": {
                    "verse_nr": "6",
                    "verse": "Den, might be I can stay wit you guys litto wile, o even all winta. Den you guys can help me go da nex place from dea, wea eva."
                },
                "7": {
                    "verse_nr": "7",
                    "verse": "Right now, I figga no good ony pass by you guys, cuz den I ony goin see you guys short time. Mo betta I go dea lata, cuz den I stay shua I can hang out wit you guys long time, if da Boss let me."
                },
                "8": {
                    "verse_nr": "8",
                    "verse": "But I goin stay ova hea Efesus side till Pentecost time fifty days afta Passova."
                },
                "9": {
                    "verse_nr": "9",
                    "verse": "Cuz jalike God wen open one door ova hea, so I can do plenny, no matta get plenny peopo dat like go agains me."
                },
                "10": {
                    "verse_nr": "10",
                    "verse": "Timoty, wen he go dea by you guys, take care him so he no need worry bout notting. He one worka guy fo da Boss Up Dea, jalike me."
                },
                "11": {
                    "verse_nr": "11",
                    "verse": "So no let nobody make him jalike he notting. Help um out befo he go an stay good wit him, so he can come back by me. Me an da odda bruddas, we all stay waiting fo him."
                },
                "12": {
                    "verse_nr": "12",
                    "verse": "One nodda ting. Our brudda Apollos, I wen give him plenny good kine words fo go by you guys wit da odda bruddas. But right now, he no like go. Bumbye wen he can, he going."
                },
                "13": {
                    "verse_nr": "13",
                    "verse": "One Ting Mo Fo Do - Eh! Watch out! Stay solid an trus God! No scared! Stay strong!"
                },
                "14": {
                    "verse_nr": "14",
                    "verse": "Everyting you guys do, do um wit love an aloha."
                },
                "15": {
                    "verse_nr": "15",
                    "verse": "Eh, bruddas an sistas, you all know Stefanas an his ohana guys, yeah? Dey was da first peopo dat wen go trus Christ from all ova dea Akaia side by you guys. An dey wen go all out fo kokua all da peopo dat stay spesho fo God."
                },
                "16": {
                    "verse_nr": "16",
                    "verse": "I like tell you guys fo listen to dat kine peopo an do wat dey tell you. I mean, everybody dat work hard togedda lidat."
                },
                "17": {
                    "verse_nr": "17",
                    "verse": "I wen stay real good inside cuz Stefanas, an Fortunatus, an Akaikus wen come hea. Cuz dey wen do wat you guys no can do."
                },
                "18": {
                    "verse_nr": "18",
                    "verse": "Dey wen make me come jalike new again inside, an dey wen do da same ting fo you guys. Peopo like dem, show um respeck."
                },
                "19": {
                    "verse_nr": "19",
                    "verse": "Tell Everybody \u201cAloha!\u201d - Da peopo dat come togedda fo church all ova Asia side, dey like tell you guys \u201cAloha!\u201d Aquila an Priscilla, an all da odda peopo dat come togedda inside dea house, dey really like tell you guys \u201cAloha!\u201d too, cuz dey stay tight wit da Boss too."
                },
                "20": {
                    "verse_nr": "20",
                    "verse": "All da Christian bruddas an sistas ova hea like tell you guys \u201cAloha!\u201d An you guys, give each odda one hug an kiss cuz you da peopo dat stay spesho fo God."
                },
                "21": {
                    "verse_nr": "21",
                    "verse": "Now dis me, Paul, an I writing dis part wit my own hand: Aloha!"
                },
                "22": {
                    "verse_nr": "22",
                    "verse": "Anybody who no mo love an aloha fo da Boss, dey goin get punish fo shua! \u201cMarana Tha!\u201d You know wat dat mean, Aramaic language? \u201cEh, Boss! Come back!\u201d"
                },
                "23": {
                    "verse_nr": "23",
                    "verse": "I like fo our Boss Jesus do plenny good tings fo you guys."
                },
                "24": {
                    "verse_nr": "24",
                    "verse": "I get love an aloha fo all you guys, cuz we all stay tight wit da Spesho Guy God Wen Send, Jesus!"
                }
            }
        }
    }
}