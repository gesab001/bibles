{
    "version": "HWP",
    "book_name": "Acts",
    "book_nr": "44",
    "book": {
        "1": {
            "chapter_nr": "1",
            "chapter": {
                "1": {
                    "verse_nr": "1",
                    "verse": "Jesus Promise Fo Send God\u02bcs Spirit - Aloha, Teofilus! I wen write one nodda book fo you befo, an I tell you all da stuff dat Jesus wen do an teach from da start,"
                },
                "2": {
                    "verse_nr": "2",
                    "verse": "till da time God take him up inside da sky. Befo he go up, he tell da guys dat he wen pick fo send all ova, wat dey gotta do. God\u02bcs Spesho Spirit wen tell him all dat."
                },
                "3": {
                    "verse_nr": "3",
                    "verse": "Now, afta Jesus wen suffa, he let da guys dat he wen pick see him, an he prove dat he stay alive fo real. He stay show up by dem fo forty days, an wen tell dem how everyting stay wen God stay King."
                },
                "4": {
                    "verse_nr": "4",
                    "verse": "One time wen Jesus wen stay wit his guys, he tell dem, \u201cNo go way from Jerusalem, but wait ova hea till you guys get da Spirit my Fadda wen promise fo send. You guys wen hear me tell bout dat Spirit."
                },
                "5": {
                    "verse_nr": "5",
                    "verse": "Befo time, John Da Baptiza Guy wen baptize peopo wit water, but pretty soon God goin baptize you guys diffren kine: he goin let his Spesho Spirit take charge a you.\u201d"
                },
                "6": {
                    "verse_nr": "6",
                    "verse": "Jesus Go Up Inside Da Sky - One time, da guys dat Jesus wen pick wen come togedda wit him, an dey aks him, \u201cBoss, you goin come King now fo da Israel peopo, jalike had king befo time?\u201d"
                },
                "7": {
                    "verse_nr": "7",
                    "verse": "He tell dem, \u201cNot yoa kuleana fo know da time o da day da Fadda wen pick. He da One goin do dat."
                },
                "8": {
                    "verse_nr": "8",
                    "verse": "But you guys goin get spesho kine power wen God\u02bcs Spesho Spirit take charge a you. An den you guys goin tell da peopo in Jerusalem wat you know bout me, an da peopo all ova Judea, Samaria, an all ova da world.\u201d"
                },
                "9": {
                    "verse_nr": "9",
                    "verse": "Afta he wen say dat, God wen take him up in front dem, an den one cloud wen move unda him, so dey no can see him no moa."
                },
                "10": {
                    "verse_nr": "10",
                    "verse": "Dey still stay looking in da sky real good wen he stay going, an right den an dea two guys wit white clotheses wen stand by dem."
                },
                "11": {
                    "verse_nr": "11",
                    "verse": "Dey say, \u201cYou guys from Galilee, how come you stay standing hea an stay looking in da sky? Dis guy Jesus, God wen take him from you, up inside da sky. He goin come back da same way you wen see him go.\u201d"
                },
                "12": {
                    "verse_nr": "12",
                    "verse": "Dey Pick One Guy Fo Take Judas Place - Den da guys Jesus wen pick wen go way from Olive Ridge, an go back Jerusalem, bout half mile."
                },
                "13": {
                    "verse_nr": "13",
                    "verse": "Wen dey wen come, dey all go da place upstairs wea dey was staying. Had Peter, John, James, an Andrew; Philip an Thomas; Bartolomew an Matthew; Alfeus boy James, Simon da Jewish Sovereignty guy, an James boy Judas."
                },
                "14": {
                    "verse_nr": "14",
                    "verse": "Plenny times dey all pray togedda, wit da wahines, an Jesus mudda Mary, an his bruddas."
                },
                "15": {
                    "verse_nr": "15",
                    "verse": "Dat time had like hundred twenty peopo dat trus Jesus. Dey wen come togedda, an Peter wen stand up fo talk."
                },
                "16": {
                    "verse_nr": "16",
                    "verse": "He say, \u201cBruddas an sistas, da Bible come true awready, an dass how gotta be. King David wen tell long time ago bout da guy Judas, cuz God\u02bcs Spesho Spirit wen tell David all dat. Judas, he da guy wen bring da guys dat bus Jesus, an wen show dem who him."
                },
                "17": {
                    "verse_nr": "17",
                    "verse": "But Judas, he wen come from us guys an he wen work wit us.\u201d"
                },
                "18": {
                    "verse_nr": "18",
                    "verse": "(Now, da guys dat like kill Jesus wen give Judas money fo da bad ting he goin do, an he wen go buy one field. But he wen fall down dea, an he bus open, an his guts all come out."
                },
                "19": {
                    "verse_nr": "19",
                    "verse": "An everybody inside Jerusalem hear bout dat, so dey wen name da field \u201cAkeldama,\u201d dat mean \u201cBlood Field.\u201d)"
                },
                "20": {
                    "verse_nr": "20",
                    "verse": "An den Peter say, \u201cDavid wen write down inside da Songs Fo God, \u2018His place goin stay empty, No let nobody stay dea.\u2019 An David wen write too, \u2018Let one nodda guy take his kuleana.\u2019"
                },
                "21": {
                    "verse_nr": "21",
                    "verse": "\u201cSo, we gotta pick one guy dat wen stay wit us da whole time Jesus da Boss wen come an den go from us,"
                },
                "22": {
                    "verse_nr": "22",
                    "verse": "from da time John wen baptize him, till he go up to da sky. One a da guys gotta go wit us fo tell how Jesus wen come back alive again.\u201d"
                },
                "23": {
                    "verse_nr": "23",
                    "verse": "So, dey pick two guys: Joseph, da guy dey name Barsabbas o Justus, an Mattias."
                },
                "24": {
                    "verse_nr": "24",
                    "verse": "Den dey aks God fo help dem, an say, \u201cBoss, you know how everybody stay inside. Show us da guy you wen pick from da two guys,"
                },
                "25": {
                    "verse_nr": "25",
                    "verse": "so he can work fo you an tell bout you, cuz Judas no stay. Judas wen go da place dass fo him.\u201d"
                },
                "26": {
                    "verse_nr": "26",
                    "verse": "Den dey wen make jalike Jun Ken A Po kine, an Mattias wen win, so he wen come togedda wit da eleven guys dat Jesus wen send all ova."
                }
            }
        },
        "2": {
            "chapter_nr": "2",
            "chapter": {
                "1": {
                    "verse_nr": "1",
                    "verse": "God\u02bcs Spesho Spirit Come - Wen da Day Numba Fifty afta Passova wen come, da one dey name Pentecost, all da peopo dat trus Jesus wen stay togedda in one place."
                },
                "2": {
                    "verse_nr": "2",
                    "verse": "Right den an dea one noise wen come down from da sky jalike one strong wind, an make big noise all ova da house wea dey stay sitting."
                },
                "3": {
                    "verse_nr": "3",
                    "verse": "Den dey see wat look jalike small kine fire dat wen stay right ova every guy."
                },
                "4": {
                    "verse_nr": "4",
                    "verse": "God\u02bcs Spesho Spirit wen take charge a dem, an dey wen start fo talk wit plenny odda kine languages, cuz God\u02bcs Spirit wen make um so dey can."
                },
                "5": {
                    "verse_nr": "5",
                    "verse": "Had Jewish peopo dat had plenny respeck fo God from all da countries in da world, staying inside Jerusalem dat time."
                },
                "6": {
                    "verse_nr": "6",
                    "verse": "Wen dey hear dat noise, plenny peopo come togedda, an dey was all shock, cuz every guy wen hear dem telling stuff in his own kine talk."
                },
                "7": {
                    "verse_nr": "7",
                    "verse": "Wen blow dea minds, an make dem tink plenny. An dey wen tell, \u201cEh! Da guys dat stay talking, dey from Galilee, yeah?"
                },
                "8": {
                    "verse_nr": "8",
                    "verse": "Den how come us guys stay hear dem telling stuff wit our own kine talk?"
                },
                "9": {
                    "verse_nr": "9",
                    "verse": "We come from all ova da place -- from Partia, Medea, Elam, Mesopotamia, Judea, Cappadocia, Pontus, Asia,"
                },
                "10": {
                    "verse_nr": "10",
                    "verse": "Frygia, Pamfylia, Egypt, Libya near Cyrene, an some guys from Rome."
                },
                "11": {
                    "verse_nr": "11",
                    "verse": "Get Jews, an guys dat wen trus God an come jalike one Jew. Get peopo from Crete an Arabia. An still yet, we all hear dem telling da awesome stuff God do, wit our own kine talk!\u201d"
                },
                "12": {
                    "verse_nr": "12",
                    "verse": "Wen blow dea minds, an dey no can figga, an dey wen tell each odda, \u201cEh, wat dis mean?\u201d"
                },
                "13": {
                    "verse_nr": "13",
                    "verse": "But had odda guys dat wen make fun a dem an say, \u201cEh, dese guys, dey drunk!\u201d"
                },
                "14": {
                    "verse_nr": "14",
                    "verse": "Peter Teach All Da Peopo - Den Peter wen stand up wit da odda eleven guys, an wen tell da peopo wit one big voice, \u201cMy bruddas an sistas, all you Jewish peopo dat stay inside Jerusalem, listen! I like tell you guys wat mean dis stuff dass happening."
                },
                "15": {
                    "verse_nr": "15",
                    "verse": "Dese guys, dey not drunk jalike you tinking. Ony stay nine clock in da morning."
                },
                "16": {
                    "verse_nr": "16",
                    "verse": "Dis wat Joel wen tell, da guy dat wen talk fo God long time ago,"
                },
                "17": {
                    "verse_nr": "17",
                    "verse": "God wen say, \u2018Dis wat I goin do in da last days, I goin make my Spirit take charge a all da peopo. Yoa boys an yoa girls goin talk fo me. Yoa young guys goin see spesho tings. An yoa old guys goin dream plenny dreams."
                },
                "18": {
                    "verse_nr": "18",
                    "verse": "Yeah, an dat time too, I goin make my Spirit Take charge a da peopo dat work fo me, Guys an wahines, An dey goin talk fo me."
                },
                "19": {
                    "verse_nr": "19",
                    "verse": "I goin show awesome stuff up dea in da sky, An down hea on top da earth Goin get blood an fire an big kine smoke clouds."
                },
                "20": {
                    "verse_nr": "20",
                    "verse": "Da sun goin come dark, An da moon goin come red jalike blood. Dat goin happen Befo da big an awesome Day Wen God da Boss come fo judge all da peopo."
                },
                "21": {
                    "verse_nr": "21",
                    "verse": "An den, everybody dat know who da Boss fo real kine An tell him fo take um outa da bad kine stuff dey do, Da Boss goin listen an take um outa all dat.\u2019"
                },
                "22": {
                    "verse_nr": "22",
                    "verse": "\u201cEh, you guys from Israel ohana, listen! I like tell you bout Jesus, da guy from Nazaret town. God wen show dat Jesus fo real, cuz God wen give him power, an he wen do all kine awesome stuff dat show who him. An you guys know dis fo real, cuz he wen do um ova hea by you guys."
                },
                "23": {
                    "verse_nr": "23",
                    "verse": "God wen plan um long time ago, cuz he wen know dey goin give Jesus ova to you guys. An you guys wen take him an let da bad kine guys kill him on top one cross."
                },
                "24": {
                    "verse_nr": "24",
                    "verse": "But God wen make him come back alive again from mahke. He no need suffa an mahke again, cuz a wat God wen do. He no can stay mahke, cuz he mo strong."
                },
                "25": {
                    "verse_nr": "25",
                    "verse": "David wen say dis bout him: \u2018I wen spock da Boss. He stay in front me all da time. He stay close by my right side. I no goin come shook up."
                },
                "26": {
                    "verse_nr": "26",
                    "verse": "So I stay real good inside, Wen I tell peopo bout him. No matta I goin mahke, I know I can rest an wait fo God,"
                },
                "27": {
                    "verse_nr": "27",
                    "verse": "Cuz God, you no goin let me stay inside da Mahke Peopo\u02bcs Place, An you no goin let me rot, cuz I stay good an spesho fo you."
                },
                "28": {
                    "verse_nr": "28",
                    "verse": "You wen teach me how fo do, So I can live fo real kine. You goin make me stay real good inside, Cuz you stay wit me.\u2019"
                },
                "29": {
                    "verse_nr": "29",
                    "verse": "\u201cBruddas an sistas, good I tell you guys fo real kine dat da leada fo our ohana, David, he wen mahke, an dey wen bury him, an his grave stay hea still yet."
                },
                "30": {
                    "verse_nr": "30",
                    "verse": "David was one guy dat wen talk fo God, an wen know dat God wen promise dis: \u2018Bumbye I goin make one from yoa ohana king jalike you.\u2019"
                },
                "31": {
                    "verse_nr": "31",
                    "verse": "David wen know wat God goin do. He wen say dat da Spesho Guy God Send goin come back alive again. He no goin stay inside da Mahke Peopo\u02bcs Place, an he no goin rot."
                },
                "32": {
                    "verse_nr": "32",
                    "verse": "God wen make Jesus come alive again, an we all wen see him an tell bout him."
                },
                "33": {
                    "verse_nr": "33",
                    "verse": "God wen put him in da mos importan place by his right side, an he wen get God\u02bcs Spesho Spirit, da One God wen promise. He wen make his Spirit take charge a us guys too, an dass wat you see an hear now."
                },
                "34": {
                    "verse_nr": "34",
                    "verse": "Cuz David neva go up in da sky, but he wen say, \u2018Da Boss wen tell my Boss: \u201cCome ova hea, sit down! Dis da importan place by my right side."
                },
                "35": {
                    "verse_nr": "35",
                    "verse": "Bumbye I goin make da peopo dat go agains you Go down in front you, Fo show dat you da winna ova dem.\u201d \u2019"
                },
                "36": {
                    "verse_nr": "36",
                    "verse": "\u201cSo, listen! All da Israel peopo gotta know dis fo shua: You guys wen kill dis guy Jesus on top one cross, but God wen make him da Boss, an he da Spesho Guy God Wen Send.\u201d"
                },
                "37": {
                    "verse_nr": "37",
                    "verse": "Wen da peopo hear dat, dea heart come sore, an dey tell Peter an da odda guys Jesus wen send all ova, \u201cBruddas, wat we goin do?\u201d"
                },
                "38": {
                    "verse_nr": "38",
                    "verse": "Peter tell dem, \u201cEvery one a you guys gotta come sorry an stop doing all da bad kine stuff you stay do, an get baptize fo show you Jesus guys. He da Spesho Guy God Wen Send. Den he goin let you guys go, an hemo yoa shame fo all dat bad kine stuff, an he goin give you his Spesho Spirit."
                },
                "39": {
                    "verse_nr": "39",
                    "verse": "He wen promise all dat fo you guys an yoa kids, an fo all da peopo dat no stay tight wit God -- all da ones da Boss our God goin tell fo come to him.\u201d"
                },
                "40": {
                    "verse_nr": "40",
                    "verse": "Peter wen tell dem plenny mo stuff, an beg um, \u201cLet God take you outa da bad kine stuff dat da odda peopo stay doing now.\u201d"
                },
                "41": {
                    "verse_nr": "41",
                    "verse": "Had bout three tousand peopo dat wen trus wat he wen say, an wen get baptize. Den dey come togedda wit da odda peopo dat wen trus Jesus."
                },
                "42": {
                    "verse_nr": "42",
                    "verse": "Dey wen stick wit all da stuff da guys dat Jesus wen send wen teach dem. An dey all wen stay togedda, an eat togedda, an wen pray."
                },
                "43": {
                    "verse_nr": "43",
                    "verse": "Da Peopo Dat Trus Jesus Stay Togedda - Da guys Jesus wen send all ova, dey get power fo do plenny awesome stuff. Everybody stay scared, cuz dey get plenny respeck fo Jesus guys."
                },
                "44": {
                    "verse_nr": "44",
                    "verse": "All da peopo dat wen trus Jesus wen stay togedda, an wen share all dea stuffs wit each odda."
                },
                "45": {
                    "verse_nr": "45",
                    "verse": "Dey sell dea stuffs, an give da money to all da peopo dat need kokua."
                },
                "46": {
                    "verse_nr": "46",
                    "verse": "Every day dey come togedda inside da temple yard. Dey broke da bread inside dea houses, an eat togedda da food. An dea heart wen stay good inside, an dey neva put on one ack."
                },
                "47": {
                    "verse_nr": "47",
                    "verse": "Dey wen tank God an tell how good he stay. An all da peopo wen talk good bout dem. An every day da Boss wen bring odda peopo dat he wen take outa da bad kine stuff dey wen do."
                }
            }
        },
        "3": {
            "chapter_nr": "3",
            "chapter": {
                "1": {
                    "verse_nr": "1",
                    "verse": "One Guy Dat No Can Walk Come Good - One time Peter an John wen go to da temple three clock. Dat was da time fo pray."
                },
                "2": {
                    "verse_nr": "2",
                    "verse": "Had one guy ova dea dat no can walk from da time he was born. Some guys carry him by da temple gate every day. Dat gate, dey wen name um \u201cBeautiful.\u201d Dey put him dea so he can beg fo money from da peopo dat go inside da temple yard."
                },
                "3": {
                    "verse_nr": "3",
                    "verse": "Wen he wen spock Peter an John going inside, he wen beg fo someting from dem."
                },
                "4": {
                    "verse_nr": "4",
                    "verse": "Peter an John wen look him in da eye, an Peter say, \u201cLook at us!\u201d"
                },
                "5": {
                    "verse_nr": "5",
                    "verse": "So da guy wen look, tinking he goin get someting."
                },
                "6": {
                    "verse_nr": "6",
                    "verse": "Peter tell um, \u201cI no mo money, but wat I get, I give you. Jesus from Nazaret, da Spesho Guy God Wen Send, I his guy. Dass why I tell you, stand up an walk!\u201d"
                },
                "7": {
                    "verse_nr": "7",
                    "verse": "Peter wen take his right hand an help him stand up. Right den an dea da guy\u02bcs feet an ankles wen come strong."
                },
                "8": {
                    "verse_nr": "8",
                    "verse": "He jump up on his feet an walk all ova da place. Den he wen go wit dem inside da temple yard. He walking, an jumping, an tanking God."
                },
                "9": {
                    "verse_nr": "9",
                    "verse": "All da peopo see him walking an tanking God."
                },
                "10": {
                    "verse_nr": "10",
                    "verse": "Dey know he da begga guy dat wen sit by da temple gate name \u201cBeautiful.\u201d Dey wen tink plenny, an dea jaws wen drop cuz a wat wen happen to him."
                },
                "11": {
                    "verse_nr": "11",
                    "verse": "Peter Teach Inside Da Temple Yard - Da guy wen stay by Peter an John. All da peopo, wen blow dea minds, an dey wen run togedda by Peter guys inside da place name \u201cSolomon\u02bcs Lanai.\u201d"
                },
                "12": {
                    "verse_nr": "12",
                    "verse": "Peter wen see da peopo, an he tell dem, \u201cYou Israel peopo, how come you guys all shock cuz a dis? How come you guys looking at us guys an tinking dat we wen make him walk wit our own power, o cuz we stay tight wit God?"
                },
                "13": {
                    "verse_nr": "13",
                    "verse": "Da same God fo Abraham, Isaac, an Jacob, he da same God fo our ancesta guys. He da One wen make da guy good. He da One wen make Jesus, his helpa, come awesome. You guys wen give ova Jesus so dey can kill him. Pilate wen like let him go, but den you guys wen tell Pilate dat Jesus not God\u02bcs Spesho Guy."
                },
                "14": {
                    "verse_nr": "14",
                    "verse": "You guys wen give ova to Pilate da Spesho An Good Guy from God dat everytime do da right ting, an den you say you like Pilate fo hand ova one killa guy to you guys."
                },
                "15": {
                    "verse_nr": "15",
                    "verse": "An so you guys wen kill Jesus, da One dat make everyting alive fo real kine. But God, he wen bring Jesus back alive. An us guys wen see all dis happen."
                },
                "16": {
                    "verse_nr": "16",
                    "verse": "Dis guy you see hea, you guys know him. He wen find out wat kine guy Jesus, an he go trus him. Dass why he come good. Jesus, he da One dat wen make him come good all da way. An you guys can see dat he stay good."
                },
                "17": {
                    "verse_nr": "17",
                    "verse": "\u201cMy bruddas, I know dat wat you guys an yoa leadas wen do to Jesus, you neva undastan wat you doing."
                },
                "18": {
                    "verse_nr": "18",
                    "verse": "Da guys dat wen talk fo God long time ago wen tell inside da Bible dat da Spesho Guy God Goin Send gotta suffa. An dass how dat wen come true."
                },
                "19": {
                    "verse_nr": "19",
                    "verse": "\u201cSo den, you guys gotta come sorry an stop doing all da bad kine stuff you do, an stick wit God, an den he goin take away yoa shame fo all da bad kine stuff you guys wen do."
                },
                "20": {
                    "verse_nr": "20",
                    "verse": "An da Boss goin make you guys rest inside an make you guys strong inside yoa hearts. He goin send his Spesho Guy Jesus, da One he wen pick fo help you guys."
                },
                "21": {
                    "verse_nr": "21",
                    "verse": "Jesus gotta stay inside da sky till da time come wen God goin make everyting new. Jalike da spesho guys dat wen talk fo God long time ago wen tell, dat God wen promise fo do dat."
                },
                "22": {
                    "verse_nr": "22",
                    "verse": "Moses wen tell, you know, \u2018God yoa Boss, he goin give you guys one Guy goin be jalike me, dat goin talk fo God. He goin come from da Jewish peopo. You guys gotta listen an do everyting he tell you.\u2019"
                },
                "23": {
                    "verse_nr": "23",
                    "verse": "Moses wen say dis too: \u2018Anybody dat no like listen to dat Guy dat talk fo God, God goin wipe dem out from dea peopo.\u2019 \u201d"
                },
                "24": {
                    "verse_nr": "24",
                    "verse": "Den Peter say, \u201cBefo time, Samuel an all da odda guys dat wen talk fo God afta him, dey all wen tell bout wat stay happen now."
                },
                "25": {
                    "verse_nr": "25",
                    "verse": "You guys da one wen get wat dey wen talk bout. Dass fo you guys, da deal God wen make wit yoa ancesta guys long time ago. God wen tell Abraham, \u2018All da diffren peopos all ova da world, bumbye wen dey tink bout da peopos dat come from you, dey goin say, \u201cWe like God make everyting come good fo us guys, cuz we stay tight wit da Abraham ohana!\u201d \u2019"
                },
                "26": {
                    "verse_nr": "26",
                    "verse": "God wen pick his Spesho Helpa Jesus, an send him by you guys first. He send him so he can do good kine stuff fo you guys, an make you guys so you no do da bad kine stuff no moa.\u201d"
                }
            }
        },
        "4": {
            "chapter_nr": "4",
            "chapter": {
                "1": {
                    "verse_nr": "1",
                    "verse": "Peter An John Go In Front Da Main Leadas - Peter an John was still yet talking wit da peopo, wen da priest guys, da captain fo da security guards fo da temple, an da Sadducee guys wen come by dem."
                },
                "2": {
                    "verse_nr": "2",
                    "verse": "Dey stay real huhu cuz da guys wen teach da peopo, an wen tell dem dat cuz Jesus wen come back alive from mahke, dat show, dat da mahke guys goin come back alive again."
                },
                "3": {
                    "verse_nr": "3",
                    "verse": "So dey wen bus Peter an John. Da sun jus wen go down, so dey wen put dem in jail till da nex day."
                },
                "4": {
                    "verse_nr": "4",
                    "verse": "But plenny peopo dat wen hear dem wen trus wat dey wen say. Had bout five tousand guys dat wen trus Jesus."
                },
                "5": {
                    "verse_nr": "5",
                    "verse": "Da nex day da main leadas, da older leadas, an da teacha guys dat teach God\u02bcs Rules wen come togedda inside Jerusalem."
                },
                "6": {
                    "verse_nr": "6",
                    "verse": "Annas, da Head Priest guy, wen come, an Kaiafas, John, Alexander, an da odda guys from da Head Priest ohana."
                },
                "7": {
                    "verse_nr": "7",
                    "verse": "Dey wen tell some guys fo bring Peter an John in front dem, an dey wen aks dem, \u201cEh, wat kine power you guys get fo do all dis stuff? Wat name you wen use?\u201d"
                },
                "8": {
                    "verse_nr": "8",
                    "verse": "Den God\u02bcs Spesho Spirit wen take charge a Peter. He wen tell dem, \u201cYou leada guys, an da older leada guys fo da peopo,"
                },
                "9": {
                    "verse_nr": "9",
                    "verse": "you guys wen bring us hea dis day. Was cuz we wen help one guy dat no can walk, o wat? You guys like know how he wen come good?"
                },
                "10": {
                    "verse_nr": "10",
                    "verse": "Kay den. You guys an all da odda peopo from Israel, good you know dis: Jesus from Nazaret, da Spesho Guy God Wen Send, we his guys. You guys wen kill him on top one cross, but God wen make him come back alive again. Dass why dis guy wen come good, cuz he stay tight wit Jesus. An now dis guy can stand hea in front you guys."
                },
                "11": {
                    "verse_nr": "11",
                    "verse": "Jesus, he da One da Bible talk bout: \u2018Da stone da builda guys neva like use, cuz dey tink was junk, Dat wen come da corner block fo da house.\u2019"
                },
                "12": {
                    "verse_nr": "12",
                    "verse": "No mo odda guy dat can take da peopo outa da bad kine stuff dey doing. Neva have nobody in da whole world dat we gotta stick wit fo take us outa da bad kine stuff we doing. God ony wen give us Jesus fo do dat.\u201d"
                },
                "13": {
                    "verse_nr": "13",
                    "verse": "Da leadas wen see dat Peter an John wen talk wit power an dey not scared. An da leadas wen know dat Peter an John jus regula guys dat neva go school fo learn, an dat wen blow dea minds. An dey know dat dis guys, dey wen stay wit Jesus."
                },
                "14": {
                    "verse_nr": "14",
                    "verse": "But da leadas can see da guy dat Peter dem wen make come good, stay standing dea wit dem, so dey no can say notting."
                },
                "15": {
                    "verse_nr": "15",
                    "verse": "So da leada guys tell Peter an John fo go outside, an da leada guys wen talk togedda."
                },
                "16": {
                    "verse_nr": "16",
                    "verse": "Dey say, \u201cWat we goin do wit dem? Everybody dat stay inside Jerusalem know dat dey wen do one awesome ting dat show wat kine dem. An us guys no can say dass not true."
                },
                "17": {
                    "verse_nr": "17",
                    "verse": "We gotta tell dese guys, \u2018You guys betta not talk bout dis guy Jesus to nobody no moa! No use his name fo do stuff!\u2019 No good all da odda peopo all ova da place hear bout dis ting!\u201d"
                },
                "18": {
                    "verse_nr": "18",
                    "verse": "Den da leada guys wen tell Peter an John fo come inside one mo time. An dey tell dem, \u201cNo talk o teach nobody bout da guy Jesus no moa, an no use his name fo do stuff!\u201d"
                },
                "19": {
                    "verse_nr": "19",
                    "verse": "But Peter an John wen say, \u201cYou guys figga fo yoaself wat God tink: Mo betta fo do wat you guys say, o fo do wat God say?"
                },
                "20": {
                    "verse_nr": "20",
                    "verse": "Cuz us guys, we no can stop talking bout da stuff we wen see an hear.\u201d"
                },
                "21": {
                    "verse_nr": "21",
                    "verse": "So dey tell um one mo time dey betta not talk bout Jesus no moa, an den dey wen let um go. Dey no can figga how fo punish dem, cuz all da peopo wen stay telling dat God awesome, cuz a everyting dat happen."
                },
                "22": {
                    "verse_nr": "22",
                    "verse": "Cuz da guy dey wen make come good in dis awesome way, he stay mo den forty years old awready."
                },
                "23": {
                    "verse_nr": "23",
                    "verse": "Da Guys Dat Trus God Pray Fo Talk An No Come Scared Wen Dey Talk - Afta da leada guys let Peter an John go, dey go home by dea own peopo, an tell dem everyting da main priest guys an da older leada guys wen say to dem."
                },
                "24": {
                    "verse_nr": "24",
                    "verse": "Wen dea own peopo wen hear dat, dey wen pray togedda lidis: \u201cBoss, you da King. You wen make da sky, da earth, an da sea, an everyting dat stay inside dem."
                },
                "25": {
                    "verse_nr": "25",
                    "verse": "Yoa Spesho Spirit wen talk fo you wen yoa worka guy, our ancesta David, wen say, \u2018How come da diffren peopos dat no trus God come huhu an wild? How come da peopos tinking fo do stuff dat no good fo notting?"
                },
                "26": {
                    "verse_nr": "26",
                    "verse": "Da kings from all ova da earth stand up, An dea leadas come togedda fo fight agains da Boss An da Spesho Guy He Wen Send.\u2019"
                },
                "27": {
                    "verse_nr": "27",
                    "verse": "\u201cAn dass wat wen happen! Had King Herod an da governa Pontius Pilate, an da peopo dat not Jews, an da Israel peopo. Dey all wen come togedda inside dis town fo plan how dey can kill Jesus. He yoa Good An Spesho Worka Guy, da One You Wen Send."
                },
                "28": {
                    "verse_nr": "28",
                    "verse": "Dey do wat you wen know long time befo gotta happen. An you wen let dem do um."
                },
                "29": {
                    "verse_nr": "29",
                    "verse": "Now, Boss, listen wat dey say agains us, an give us da kine power wen we talk fo no come scared."
                },
                "30": {
                    "verse_nr": "30",
                    "verse": "We like you make da sick guys come good an show awesome tings wit yoa power wen us guys use yoa name, cuz a wat yoa Good An Spesho Worka Guy Jesus wen do.\u201d"
                },
                "31": {
                    "verse_nr": "31",
                    "verse": "Wen dey pau pray, da place wea dey stay togedda wen shake. An God\u02bcs Spesho Spirit wen take charge a all dem. An dey wen tell da tings God say wit power, an dey neva come scared."
                },
                "32": {
                    "verse_nr": "32",
                    "verse": "Da Peopo Dat Trus God Give Dea Stuffs To Each Odda - All da peopo dat wen trus God wen come jalike one inside dea hearts an come jalike one how dey tink. Nobody say dat his stuffs stay his own, but dey stay share everyting dey get wit each odda."
                },
                "33": {
                    "verse_nr": "33",
                    "verse": "Da guys Jesus wen send all ova, dey stay telling dat Jesus wen come back alive. Dey talk wit plenny power, an da way dem guys stay, can see dat God stay do choke plenny good stuff fo all dem."
                },
                "34": {
                    "verse_nr": "34",
                    "verse": "Neva have nobody wit dem dat wen need anyting. Eh, even da peopo dat wen own land o houses wen sell um,"
                },
                "35": {
                    "verse_nr": "35",
                    "verse": "an give da money to da guys Jesus wen send all ova. An den dey give da money to da peopo dat need um, litto bit o plenny."
                },
                "36": {
                    "verse_nr": "36",
                    "verse": "Had one guy name Joseph, from da Levi ohana. He from Cyprus Island. Da guys Jesus wen send wen give um da nickname Barnabas, cuz dat mean \u201cDa guy dat give us good kine words.\u201d"
                },
                "37": {
                    "verse_nr": "37",
                    "verse": "He wen sell one field he wen own, an den give da money to da guys Jesus wen send."
                }
            }
        },
        "5": {
            "chapter_nr": "5",
            "chapter": {
                "1": {
                    "verse_nr": "1",
                    "verse": "Ananias An Safira - Had one guy, his name Ananias, an his wife name Safira. Dey wen sell one land dey own."
                },
                "2": {
                    "verse_nr": "2",
                    "verse": "He wen keep some a da money fo himself, an den he wen bring da rest a da money an give um to da guys Jesus wen send. An his wife wen know bout all dat."
                },
                "3": {
                    "verse_nr": "3",
                    "verse": "Peter wen tell him, \u201cAnanias, how come you let da Devil take charge you, an you bulai to God\u02bcs Spesho Spirit? Cuz you wen keep fo yoaself some a da money you wen get fo da land."
                },
                "4": {
                    "verse_nr": "4",
                    "verse": "Befo you wen sell um, dat land stay yoas. An afta you wen sell um, you get da right fo do wat you like wit da money. How come you wen tink fo bulai bout da money? You no stay bulai to da peopo, but to God.\u201d"
                },
                "5": {
                    "verse_nr": "5",
                    "verse": "Wen Ananias hear dat, he fall down an mahke. An everybody dat wen hear bout um wen come real scared."
                },
                "6": {
                    "verse_nr": "6",
                    "verse": "Den da young guys wen come an wrap up his body, an take um outside, an bury um."
                },
                "7": {
                    "verse_nr": "7",
                    "verse": "Bout three hours lata his wife wen come. She neva know wat wen happen."
                },
                "8": {
                    "verse_nr": "8",
                    "verse": "Peter wen say, \u201cDis how much you an yoa husban wen get fo yoa land?\u201d She wen say, \u201cYeah, yeah, dass how much.\u201d"
                },
                "9": {
                    "verse_nr": "9",
                    "verse": "Peter wen tell her, \u201cHow come you an yoa husban wen tink togedda fo find out if da Boss\u02bcs Spirit goin let you guys get away wit bulai? Look! Da guys dat wen bury yoa husban, dey stay coming, an dey goin carry you ova dea too.\u201d"
                },
                "10": {
                    "verse_nr": "10",
                    "verse": "Right den an dea she wen fall down by his feet an mahke. An da young guys wen come inside, an see her dea mahke, an dey carry her outside, an bury her by her husban."
                },
                "11": {
                    "verse_nr": "11",
                    "verse": "An all da peopo dat come togedda fo church, an everybody dat hear bout wat wen happen, dey all come real scared."
                },
                "12": {
                    "verse_nr": "12",
                    "verse": "Jesus Guys Do Awesome Stuff - Da guys Jesus send wen do plenny awesome stuff da show who dem in front da peopo. All da peopo dat trus God wen come togedda inside Solomon\u02bcs Lanai."
                },
                "13": {
                    "verse_nr": "13",
                    "verse": "All da odda peopo stay scared fo come togedda wit Jesus guys ova dea, but still yet da peopo wen tink Jesus guys good guys."
                },
                "14": {
                    "verse_nr": "14",
                    "verse": "Den plenny mo guys an wahines wen trus da Boss, an come togedda wit dem."
                },
                "15": {
                    "verse_nr": "15",
                    "verse": "Cuz a dat da peopo wen bring da sick peopo on da streets, an lay dem on top da beds an da mats, so dat wen Peter goin come, his shadow goin pass ova dem wen he go by, an da sick peopo can come good."
                },
                "16": {
                    "verse_nr": "16",
                    "verse": "Plenny peopo wen come from da towns aroun Jerusalem. An dey wen bring dea sick peopo an da oddas dat get bad kine spirits dat make dem suffa plenny. An Jesus guys wen make dem all come good."
                },
                "17": {
                    "verse_nr": "17",
                    "verse": "Da Guys Jesus Wen Send Suffa Plenny - Den da Head Priest an all his guys dat come from da Sadducee guys, dey wen come jealous."
                },
                "18": {
                    "verse_nr": "18",
                    "verse": "Dey wen bus da guys Jesus wen send all ova, an put dem in jail."
                },
                "19": {
                    "verse_nr": "19",
                    "verse": "But nite time one angel messenja guy from da Boss wen open da jail door, an bring dem outside."
                },
                "20": {
                    "verse_nr": "20",
                    "verse": "He wen say, \u201cGo stand in front all da peopo inside da temple yard, an tell um everyting bout dis new kine life.\u201d"
                },
                "21": {
                    "verse_nr": "21",
                    "verse": "Wen da sun stay come up, dey wen go inside da temple yard jalike da angel guy wen say, an dey wen start fo teach da peopo. Now, da Head Priest guy an his guys wen tell all da main leadas, an all da odda leadas fo da Israel peopo, fo come togedda. An dey wen send guys to da jail fo bring Jesus guys to dem."
                },
                "22": {
                    "verse_nr": "22",
                    "verse": "But wen da police guys wen come to da jail, dey neva find Jesus guys ova dea. So da police guys wen go back an tell da leadas,"
                },
                "23": {
                    "verse_nr": "23",
                    "verse": "\u201cWe wen find da jail door still yet stay lock, an da security guard standing by da doors, but wen we wen open um, nobody stay inside.\u201d"
                },
                "24": {
                    "verse_nr": "24",
                    "verse": "Wen da leada guys hear dat, da captain fo da temple guard an da main priest guys wen come mix up, an dey wen tink plenny wat goin happen."
                },
                "25": {
                    "verse_nr": "25",
                    "verse": "Den one guy wen come an tell dem, \u201cYou know wat? Da guys you wen put in jail, dey stay standing inside da temple yard, teaching da peopo!\u201d"
                },
                "26": {
                    "verse_nr": "26",
                    "verse": "Wen da captain hear dat, he an his guys wen go an bring Jesus guys to da main leadas. Da captain an his guys neva force Jesus guys, cuz dey scared dat da peopo goin throw stones at da captain an his guys."
                },
                "27": {
                    "verse_nr": "27",
                    "verse": "Dey wen bring in da guys Jesus wen send an wen make dem stand in front da main leadas, so da Head Priest guy can aks dem stuff."
                },
                "28": {
                    "verse_nr": "28",
                    "verse": "Da Head Priest say, \u201cListen! We wen tell you guys you betta not teach da peopo bout da guy Jesus, an use his name fo do stuff. But you guys still yet teach dis kine stuff all ova Jerusalem. An you even like blame us fo kill him!\u201d"
                },
                "29": {
                    "verse_nr": "29",
                    "verse": "Peter an Jesus odda guys wen say, \u201cWe gotta do wat God say, an not do wat peopo say!"
                },
                "30": {
                    "verse_nr": "30",
                    "verse": "Da God fo our ancesta guys, he da One wen make Jesus come back alive again, afta you guys wen kill him on top one cross."
                },
                "31": {
                    "verse_nr": "31",
                    "verse": "God wen take him up wit him, an wen make him sit da importan place by his right side, cuz he da Main Leada, an he da One dat can take us outa da bad kine stuff we do. He da One can help da Israel peopo come sorry fo all da bad kine stuff dey wen do, an let um go an hemo dea shame."
                },
                "32": {
                    "verse_nr": "32",
                    "verse": "We wen see all dis stuff happen, an God\u02bcs Spesho Spirit wen see um too. God give his Spesho Spirit to da peopo dat listen to him.\u201d"
                },
                "33": {
                    "verse_nr": "33",
                    "verse": "Wen da leada guys wen hea dat, dey come real huhu, an wen like kill Jesus guys."
                },
                "34": {
                    "verse_nr": "34",
                    "verse": "But one guy name Gamaliel wen stand up in front da main leadas fo talk. He one Pharisee guy dat teach God\u02bcs Rules, an all da peopo had plenny respeck fo him. He wen tell dem fo take da guys outside."
                },
                "35": {
                    "verse_nr": "35",
                    "verse": "Den he say, \u201cEh! Brudda Israel guys, we betta tink real good bout wat we goin do to dese guys."
                },
                "36": {
                    "verse_nr": "36",
                    "verse": "Cuz rememba, one time had one guy name Teudas. He wen talk big bout himself, an had bout four hundred guys wen stick wit him. But den some guys wen kill him, an all his guys wen run away, an da whole ting wen pau."
                },
                "37": {
                    "verse_nr": "37",
                    "verse": "Latas, wen da leadas make da peopo sign up, had one guy name Judas from Galilee dat wen show up. He lead some guys away, an dey wen make big beef. But dey wen kill him too, an all his guys wen run away."
                },
                "38": {
                    "verse_nr": "38",
                    "verse": "So, fo dese guys, I tell you wat fo do. Leave um alone! Let um go! Cuz if wat dey do ony come from peopo, goin pau."
                },
                "39": {
                    "verse_nr": "39",
                    "verse": "But if da ting come from God, you no can stop um. You ony goin make one big beef agains God.\u201d"
                },
                "40": {
                    "verse_nr": "40",
                    "verse": "Da leada guys wen like wat Gamaliel say. Dey wen tell Jesus guys fo come inside, an wen tell da police guys fo bus um up good. Den dey wen tell Jesus guys one mo time dey betta not talk bout da guy Jesus no moa, o use his name fo do stuff. An dey wen let dem go."
                },
                "41": {
                    "verse_nr": "41",
                    "verse": "Jesus guys wen go way from da main leadas. An dey wen stay real good inside cuz God figga dey stay good nuff fo suffa shame cuz dey Jesus guys."
                },
                "42": {
                    "verse_nr": "42",
                    "verse": "Every day dey neva pau teach an tell everybody inside da temple yard an inside all da houses da Good Stuff bout how Jesus, he da Spesho Guy God Wen Send."
                }
            }
        },
        "6": {
            "chapter_nr": "6",
            "chapter": {
                "1": {
                    "verse_nr": "1",
                    "verse": "Da Seven Helpa Guys - Dat time had mo an mo peopo dat wen trus Jesus an stick wit his guys. But some a da Jewish peopo dat talk Greek dat wen trus Jesus wen squawk agains da peopo dat talk da local language, cuz every day da local peopo neva help da widows dat talk Greek get some food. Dey ony help da widows dat talk da local language."
                },
                "2": {
                    "verse_nr": "2",
                    "verse": "So da Twelve guys wen tell all da peopo dat trus Jesus fo come togedda, an dey say, \u201cDass not right fo us fo pau teach wat God say, jus so we can give food to da peopo dat need um."
                },
                "3": {
                    "verse_nr": "3",
                    "verse": "So den, you bruddas pick seven guys from all you guys. Make shua dat everybody know dese guys get God\u02bcs Spesho Spirit in charge a dem, an dey akamai. An we goin give dem dis kuleana."
                },
                "4": {
                    "verse_nr": "4",
                    "verse": "An den us twelve guys can pray an teach wat God say all da time.\u201d"
                },
                "5": {
                    "verse_nr": "5",
                    "verse": "Everybody dea like wat Jesus guys wen say. So dey pick Stephen, one guy dat really trus God an get God\u02bcs Spesho Spirit in charge a him, an Philip, Prokorus, Nicanor, Timon, Parmenas, an Nicolas from Antiok, da one dat no was Jewish but wen come jalike one Jew."
                },
                "6": {
                    "verse_nr": "6",
                    "verse": "Dey wen bring dese guys by da twelve guys Jesus wen send. An da twelve guys wen aks God fo help dem, an dey put dea hands on top dem."
                },
                "7": {
                    "verse_nr": "7",
                    "verse": "Jesus guys wen go aroun an tell da peopo wat God wen say. So had mo an mo peopo inside Jerusalem dat wen trus God an stick wit Jesus guys. An plenny priest guys wen trus da Good Stuff From God an do wat God say."
                },
                "8": {
                    "verse_nr": "8",
                    "verse": "Dey Bus Stephen - Stephen, he one guy dat God do plenny good tings fo, an he get plenny power from God. He wen do plenny awesome stuffs dat show wat kine guy him, an da peopo see dat he get power."
                },
                "9": {
                    "verse_nr": "9",
                    "verse": "Had some churches fo da Jewish religion fo da peopo dat wen come dea from Cyrene, Alexandria, Cilicia, an Asia. Dem Jewish churches stay fo da peopo dat was slaves befo time, but now dey not slaves no moa. Had guys from dose Jewish churches wen start fo make argue wit Stephen."
                },
                "10": {
                    "verse_nr": "10",
                    "verse": "But Stephen real akamai, an God\u02bcs Spesho Spirit wen tell him wat fo say. An da Jewish guys no can say notting."
                },
                "11": {
                    "verse_nr": "11",
                    "verse": "So da Jewish guys wen bring odda guys fo say, \u201cEh! We wen hear dis guy Stephen talk stink bout Moses an bout God!\u201d"
                },
                "12": {
                    "verse_nr": "12",
                    "verse": "Dass how dey wen make da peopo, da older leadas, an da guys dat teach God\u02bcs Rules come all work up wit Stephen. Dey wen grab him an bring him in front da main leada guys."
                },
                "13": {
                    "verse_nr": "13",
                    "verse": "Den dey bring odda guys dat wen bulai bout him an say, \u201cDis guy still yet no like pau talk stink bout da temple dat stay spesho fo God, an bout God\u02bcs Rules."
                },
                "14": {
                    "verse_nr": "14",
                    "verse": "We wen hear him say dat da guy Jesus from Nazaret goin broke down da temple an goin change all da stuff Moses wen tell us fo do!\u201d"
                },
                "15": {
                    "verse_nr": "15",
                    "verse": "All da guys dat wen stay sitting dea an da main leada guys wen look at Stephen real good, an dey wen see dat his face wen stay look jalike one angel guy\u02bcs face."
                }
            }
        },
        "7": {
            "chapter_nr": "7",
            "chapter": {
                "1": {
                    "verse_nr": "1",
                    "verse": "Stephen Wen Talk - Da Head Priest guy wen tell Stephen, \u201cDass true, o wat?\u201d"
                },
                "2": {
                    "verse_nr": "2",
                    "verse": "Stephen say, \u201cMy bruddas an my faddas, try listen to me! Da awesome God wen come by our ancesta Abraham wen he stay Mesopotamia side, befo he wen go Haran side."
                },
                "3": {
                    "verse_nr": "3",
                    "verse": "God wen tell him, \u2018Go way from yoa place an yoa ohana, an go da place I goin show you.\u2019"
                },
                "4": {
                    "verse_nr": "4",
                    "verse": "So Abraham wen go way from da place da Chaldea peopo live an stay in Haran. Afta Abraham fadda wen mahke, God wen send Abraham to dis place wea you guys stay now."
                },
                "5": {
                    "verse_nr": "5",
                    "verse": "God neva give Abraham dis place fo his own home. He neva get even one litto bit land ova hea. But God wen promise him dat his ohana goin own dis land bumbye; no matta Abraham neva have kids dat time."
                },
                "6": {
                    "verse_nr": "6",
                    "verse": "God wen tell him, \u2018Yoa ohana goin stay one place far away, dat not dea\u02bcs. Da peopo ova dea goin make dem slaves, an dey goin suffa fo four hundred years."
                },
                "7": {
                    "verse_nr": "7",
                    "verse": "I goin punish da peopo dat make dem slaves. An latas, yoa ohana guys goin go way from ova dea, an dey goin pray an show me respeck in dis place.\u2019 Dass wat God wen say."
                },
                "8": {
                    "verse_nr": "8",
                    "verse": "Den God wen make one deal wit Abraham, dat dey goin cut skin dea guys fo show dat dey God\u02bcs peopo. Den Abraham wen get Isaac his boy, an he wen cut skin him day numba eight afta he wen born. Latas, Isaac wen get Jacob fo his boy, an Jacob wen get twelve boys. Dem twelve guys wen come da main faddas an leadas fo da twelve ohanas fo da Israel peopo."
                },
                "9": {
                    "verse_nr": "9",
                    "verse": "\u201cDa bruddas wen come jealous cuz a dea brudda Joseph, an dey wen sell him fo come one slave in Egypt side. But God wen stay wit him."
                },
                "10": {
                    "verse_nr": "10",
                    "verse": "God wen take him outa all da trouble he stay in. He wen make him akamai, an wen help him. Da king fo Egypt, da one name Pharaoh, he wen tink Joseph one good guy. So Pharaoh wen make him da leada fo da Egypt land an all his palace."
                },
                "11": {
                    "verse_nr": "11",
                    "verse": "Den one big hard time wen come all ova Egypt an Canaan, an everybody wen suffa plenny. So our ancesta guys no can find food fo eat."
                },
                "12": {
                    "verse_nr": "12",
                    "verse": "Wen our ancesta Jacob wen hear dat had wheat Egypt side, he wen send his boys ova dea first time."
                },
                "13": {
                    "verse_nr": "13",
                    "verse": "Da nex time dey wen go, da guy Joseph tell his bruddas who him, an den Pharaoh wen hear bout Joseph\u02bcs ohana."
                },
                "14": {
                    "verse_nr": "14",
                    "verse": "Afta dat, Joseph wen send guys fo bring his fadda Jacob an all his ohana Egypt side. Had seventy-five peopo wen come."
                },
                "15": {
                    "verse_nr": "15",
                    "verse": "Dass how Jacob wen go Egypt side. Bumbye he wen mahke, an our ancesta guys, dey wen mahke too."
                },
                "16": {
                    "verse_nr": "16",
                    "verse": "Our peopo wen bring back dea bodies to Shekem, an wen put um inside da tombs dat Abraham wen buy from Hamor\u02bcs boys befo time."
                },
                "17": {
                    "verse_nr": "17",
                    "verse": "\u201cWen da time wen stay near fo God fo do all da stuff he wen promise our ancesta Abraham, our ohana in Egypt side wen come mo big."
                },
                "18": {
                    "verse_nr": "18",
                    "verse": "Den one odda king wen come Pharaoh in Egypt dat neva know who Joseph."
                },
                "19": {
                    "verse_nr": "19",
                    "verse": "He wen bulai our peopo an make our ancesta guys suffa plenny. He wen make dem throw out dea babies dat jus wen born, so dey no goin stay live."
                },
                "20": {
                    "verse_nr": "20",
                    "verse": "Dat time Moses wen born. Everybody tink he look real nice. Three months dey wen hide Moses an take care him inside his fadda\u02bcs house."
                },
                "21": {
                    "verse_nr": "21",
                    "verse": "Wen dey no can hide him no moa, dey wen put him outside, an Pharaoh\u02bcs girl wen find him an wen take care him jalike he her own boy."
                },
                "22": {
                    "verse_nr": "22",
                    "verse": "Dey wen teach Moses plenny so he wen know all da stuff da smart guys in Egypt wen know. An he wen talk an make jalike one guy dat get power."
                },
                "23": {
                    "verse_nr": "23",
                    "verse": "\u201cWen Moses wen come forty years old, he wen like go by his bruddas an sistas, da Israel peopo."
                },
                "24": {
                    "verse_nr": "24",
                    "verse": "He wen spock one Egypt guy dat wen bus up one Israel guy, so he wen go help da Israel guy. He wen kill da Egypt guy, fo pay him back."
                },
                "25": {
                    "verse_nr": "25",
                    "verse": "He wen tink his own peopo goin know dat God wen use him fo take dem outa da bad kine stuff dey stay in, but dey neva know dat."
                },
                "26": {
                    "verse_nr": "26",
                    "verse": "Da nex day Moses wen come by two Israel guys dat stay beefing. He wen try fo make um come friends. He wen say, \u2018Eh, you guys bruddas. How come you hurting each odda?\u2019"
                },
                "27": {
                    "verse_nr": "27",
                    "verse": "But da guy dat stay bussing up da odda guy wen push Moses away an wen say, \u2018Eh, who you tink you? Who wen make you da leada guy an da judge fo us?"
                },
                "28": {
                    "verse_nr": "28",
                    "verse": "You like kill me jalike you wen kill da Egypt guy yesterday?\u2019"
                },
                "29": {
                    "verse_nr": "29",
                    "verse": "Wen Moses wen hear dat, he wen beat it outa dea an go Midian side. An he wen stay ova dea long time, but he not from dea. An he wen marry an get two boys."
                },
                "30": {
                    "verse_nr": "30",
                    "verse": "\u201cAfta forty years, one angel guy wen come by Moses inside one bush dat stay burning in da boonies near da mountain name Sinai."
                },
                "31": {
                    "verse_nr": "31",
                    "verse": "Wen Moses wen see dat, wen blow his mind. He wen go near ova dea fo check um out, an he wen hear da Boss say,"
                },
                "32": {
                    "verse_nr": "32",
                    "verse": "\u2018I yoa ancestas God; I Abraham\u02bcs God, an Isaac\u02bcs God, an Jacob\u02bcs God.\u2019 Eh, da guy Moses wen come so scared he wen shake all ova, an he neva like look."
                },
                "33": {
                    "verse_nr": "33",
                    "verse": "Da Boss wen tell him, \u2018Take off yoa slippas, cuz da place wea you stay standing, dat one place dat stay spesho fo me."
                },
                "34": {
                    "verse_nr": "34",
                    "verse": "Fo shua I wen see how da Egypt peopo stay make my peopo suffa plenny. I wen hear dem moaning, an I stay come fo let dem go. Come, I goin send you back Egypt side.\u2019 \u201d"
                },
                "35": {
                    "verse_nr": "35",
                    "verse": "Den Stephen wen tell dem, \u201cMoses, he da guy dat da Israel peopo wen throw out. Dey wen say, \u2018Eh, who make you da leada guy an da judge fo us guys?\u2019 But Moses da one God wen send fo come dea leada an da one dat wen cut um loose from da bad kine stuff dey stay in, cuz da angel messenja guy dat Moses wen see inside da bush wen help him fo know dat he da one God wen pick."
                },
                "36": {
                    "verse_nr": "36",
                    "verse": "Moses take da peopo outa Egypt an show dem awesome stuff wit power Egypt side, an by da Red Sea, an in da boonies fo forty years."
                },
                "37": {
                    "verse_nr": "37",
                    "verse": "Moses, he da same guy dat wen tell da Israel peopo lata, \u2018God goin send one Guy fo you dat goin talk fo him, jalike he wen send me. An dat One goin come from you guys ohana.\u2019"
                },
                "38": {
                    "verse_nr": "38",
                    "verse": "Moses wen stay wit all da peopo dat wen stay togedda inside da boonies, wit all our ancesta guys, an wit da angel guy dat wen talk to him on top Mount Sinai. God wen tell him good stuff fo tell us, an dat stuff still stay going strong."
                },
                "39": {
                    "verse_nr": "39",
                    "verse": "\u201cBut our ancesta guys neva like do wat Moses wen say. Inside dea hearts dey like throw him out, an like go back Egypt side."
                },
                "40": {
                    "verse_nr": "40",
                    "verse": "Dey wen tell Aaron, \u2018Make odda gods fo us dat can show us da way fo go. Moses wen bring us outa Egypt, but we donno wea he stay now!\u2019"
                },
                "41": {
                    "verse_nr": "41",
                    "verse": "Dat time dey wen make one idol kine god dat look jalike one baby cow. Dey wen make sacrifice fo um, an den wen make one big party fo da ting dey wen make wit dea own hands."
                },
                "42": {
                    "verse_nr": "42",
                    "verse": "So God wen turn away from dem, an give dem ova so dey can go down an pray to da sun an da moon an da stars. Dat wen happen jalike da guy Amos, dat wen talk fo God long time ago, wen write down. He wen say, \u2018You Israel peopo, Dat no was fo me you wen make sacrifice, Forty years inside da boonies! Nah!"
                },
                "43": {
                    "verse_nr": "43",
                    "verse": "You guys wen carry one tent fo da idol kine god Molok, An fo da idol kine star god Refan. Dey da gods you wen make So you can go down an pray to dem. Cuz a dat, I goin send you guys away Fo stay long time one far place Da odda side Babylon.\u2019 \u201d"
                },
                "44": {
                    "verse_nr": "44",
                    "verse": "An den Stephen say, \u201cOur ancesta guys dea inside da boonies wen get da big tent dat show God stay wit dem. Dey make um jalike God wen tell Moses."
                },
                "45": {
                    "verse_nr": "45",
                    "verse": "Dey wen make da tent, an carry um wit dem. Den bumbye Joshua wen bring da peopo inside dis land. God wen push out da diffren peopos dat stay hea. An our ancesta guys wen take away da land from dem. Dat tent wen stay hea long time till King David wen come."
                },
                "46": {
                    "verse_nr": "46",
                    "verse": "God wen do plenny good tings fo David. So David wen aks God fo let him make one mo betta house fo God, da same God dat David\u02bcs ancesta Jacob wen pray to."
                },
                "47": {
                    "verse_nr": "47",
                    "verse": "But David\u02bcs boy Solomon, he da one wen make dat house fo God."
                },
                "48": {
                    "verse_nr": "48",
                    "verse": "\u201cBut da God Dat Stay Mo Importan Den All Da Odda Gods, he no stay everytime inside one house dat peopo make. Jalike da guy Isaiah dat wen talk fo God, wen say, \u2018Da Boss say,"
                },
                "49": {
                    "verse_nr": "49",
                    "verse": "\u201cDa sky, dass my throne, An da earth, dass da place fo my feets. Wat kine house you goin make fo me? Wea da place fo me fo rest?"
                },
                "50": {
                    "verse_nr": "50",
                    "verse": "You tink I not da One dat wen make all dis?\u2019 \u201d"
                },
                "51": {
                    "verse_nr": "51",
                    "verse": "Den Stephen say, \u201cYou guys so hard head! Yoa hearts an yoa ears, you no like give um to God! You make jalike yoa ancesta guys! You everytime like beef agains God\u02bcs Spesho Spirit!"
                },
                "52": {
                    "verse_nr": "52",
                    "verse": "Yoa ancesta guys everytime wen make da guys dat wen talk fo God suffa. Yoa ancesta guys even wen kill da guys dat wen tell dat God\u02bcs Spesho Guy dat everytime do da right ting goin come. An den, you guys wen set him up an wen kill him!"
                },
                "53": {
                    "verse_nr": "53",
                    "verse": "No matta was you guys dat wen get da Rules from God, an da angel messenja guys wen bring um, still yet you guys no do wat God\u02bcs Rules say!\u201d"
                },
                "54": {
                    "verse_nr": "54",
                    "verse": "Dey Throw Stones At Stephen - Wen dey hear dat, dey come wild, an dey grind dea teet at Stephen cuz dey mad."
                },
                "55": {
                    "verse_nr": "55",
                    "verse": "But God\u02bcs Spesho Spirit wen take charge a him. An he look up to da sky, an see how awesome God stay, an Jesus standing by God\u02bcs right side."
                },
                "56": {
                    "verse_nr": "56",
                    "verse": "He say, \u201cLook! I see da sky stay open. An da Guy Dass fo Real stay standing by God\u02bcs right side!\u201d"
                },
                "57": {
                    "verse_nr": "57",
                    "verse": "Den dey wen yell real loud, an dey wen cover dea ears, an dey wen run at him,"
                },
                "58": {
                    "verse_nr": "58",
                    "verse": "an drag him outside da town, an start fo throw stones at him. Da guys dat wen talk agains him inside da court, dey wen put down dea coats by one young guy\u02bcs feet, da guy name Saul."
                },
                "59": {
                    "verse_nr": "59",
                    "verse": "Dey all stay throwing stones at Stephen, an he wen tell da Boss Up Dea Inside Da Sky, \u201cJesus, you da Boss. Take my spirit!\u201d"
                },
                "60": {
                    "verse_nr": "60",
                    "verse": "An he wen fall down on his knees, an wen yell, \u201cBoss, no hold dis bad ting agains dem.\u201d An afta he wen say dat, he wen mahke."
                }
            }
        },
        "8": {
            "chapter_nr": "8",
            "chapter": {
                "1": {
                    "verse_nr": "1",
                    "verse": "Da guy Saul stay dea, an he tink dass good dey wen kill Stephen. Saul Make Jesus Guys Suffa - Dat same day dey wen start fo make all da peopo suffa plenny dat wen come togedda fo church Jerusalem side. So all da peopo dat wen trus da Good Stuff From God wen go all ova Judea an Samaria. But da twelve guys Jesus wen send neva go way."
                },
                "2": {
                    "verse_nr": "2",
                    "verse": "Some guys dat trus God an do wat he say wen bury Stephen, an dey sad an crying real hard cuz he wen mahke."
                },
                "3": {
                    "verse_nr": "3",
                    "verse": "But da guy Saul wen start fo wipe out da peopo dat come togedda fo church. He wen go inside all da houses, an he drag away da guys an da wahines, an throw dem inside da jail."
                },
                "4": {
                    "verse_nr": "4",
                    "verse": "Philip Teach Da Good Stuff Samaria Side - Jesus guys dat wen go all ova wen teach wat God say inside all da places dey wen go."
                },
                "5": {
                    "verse_nr": "5",
                    "verse": "Philip wen go one big town inside Samaria, an teach da peopo ova dea bout da Spesho Guy God Wen Send."
                },
                "6": {
                    "verse_nr": "6",
                    "verse": "All da peopo dea wen hear Philip, an dey wen see all da awesome stuff he wen do dat show wat kine guy him, so den dey wen listen real good to da stuff he wen say."
                },
                "7": {
                    "verse_nr": "7",
                    "verse": "Plenny bad kine spirits wen make big noise an let go plenny peopo. Plenny peopo dat no can move an no can walk wen come good."
                },
                "8": {
                    "verse_nr": "8",
                    "verse": "So everybody dat town wen come real, real good inside."
                },
                "9": {
                    "verse_nr": "9",
                    "verse": "Simon da Kahuna Guy - Had one guy name Simon dea dat wen make kahuna dat town. An all da Samaria kine peopo, wen blow dea minds cuz a him. He wen say he one big shot, aah."
                },
                "10": {
                    "verse_nr": "10",
                    "verse": "All da big guys an da odda peopo wen listen to him real good an say, \u201cDis guy, he da guy dey name \u2018Da Big Power From God.\u2019 \u201d"
                },
                "11": {
                    "verse_nr": "11",
                    "verse": "Dey wen stick wit him cuz he stay blow dea minds long time, cuz he wen make da kahuna kine stuff."
                },
                "12": {
                    "verse_nr": "12",
                    "verse": "But Philip wen teach da peopo dea da Good Stuff bout how peopo can get God fo dea King, an dat Jesus, he da Spesho Guy God Wen Send. So da guys an da wahines wen trus wat Philip wen say, an he wen baptize dem."
                },
                "13": {
                    "verse_nr": "13",
                    "verse": "Simon, he wen trus Jesus too, an Philip wen baptize him. An Simon wen stick wit Philip all da places he wen go. Philip wen do all kine awesome stuff dat show da power he get, an wen blow Simon\u02bcs mind."
                },
                "14": {
                    "verse_nr": "14",
                    "verse": "Da guys Jesus wen send, dey wen stay Jerusalem side. Dey wen hear dat da peopo Samaria side wen trus wat God wen say. So dey wen send Peter an John ova dea by dem."
                },
                "15": {
                    "verse_nr": "15",
                    "verse": "Wen Peter an John come, dey wen pray fo da peopo, so dey can get God\u02bcs Spesho Spirit."
                },
                "16": {
                    "verse_nr": "16",
                    "verse": "Cuz God\u02bcs Spesho Spirit neva take charge a da peopo dea yet. Dey wen get baptize cuz a da One name Jesus ony."
                },
                "17": {
                    "verse_nr": "17",
                    "verse": "Den Peter an John wen put dea hands on top everybody, an den God\u02bcs Spesho Spirit wen take charge a dem."
                },
                "18": {
                    "verse_nr": "18",
                    "verse": "Simon wen see dat God\u02bcs Spesho Spirit wen take charge a da peopo wen da guys Jesus wen send wen put dea hands on top dem. He wen try give dem money, an he say,"
                },
                "19": {
                    "verse_nr": "19",
                    "verse": "\u201cYou can give me da power too, so dat wen I put my hands on top da peopo, God\u02bcs Spesho Spirit goin take charge dem?\u201d"
                },
                "20": {
                    "verse_nr": "20",
                    "verse": "Peter wen tell him, \u201cYou an yoa money goin mahke togedda! Cuz you tink dat you can buy God\u02bcs gif wit yoa money!"
                },
                "21": {
                    "verse_nr": "21",
                    "verse": "You no can work fo God wit us, cuz God see yoa heart no stay right."
                },
                "22": {
                    "verse_nr": "22",
                    "verse": "You betta come sorry cuz a dis real bad ting you wen do, an aks da Boss if he can hemo you from da bad kine stuff you tinking!"
                },
                "23": {
                    "verse_nr": "23",
                    "verse": "Cuz I know you stay real jealous an nuha deep inside, an you stay all tie up wit da kine stuff dat no stay right.\u201d"
                },
                "24": {
                    "verse_nr": "24",
                    "verse": "Den Simon wen tell Peter an John, \u201cYou can pray to da Boss fo me, so dat all dis stuff dat you wen say no happen to me?\u201d"
                },
                "25": {
                    "verse_nr": "25",
                    "verse": "Den Peter an John wen tell da peopo wat God wen do fo dem, an dey wen teach wat God wen say. Den wen dey going back Jerusalem side, dey wen teach da Good Stuff From God inside plenny small towns Samaria side."
                },
                "26": {
                    "verse_nr": "26",
                    "verse": "Philip An Da Guy From Etiopia - One angel guy from da Boss wen tell Philip, \u201cGo sout to da road inside da boonies dat go from Jerusalem to Gaza.\u201d"
                },
                "27": {
                    "verse_nr": "27",
                    "verse": "So Philip wen go, an he come by one eunuch guy dat no can marry from Etiopia. He one real importan guy dat stay in charge a all da money fo Queen Candace from Etiopia side. Dis guy wen go Jerusalem fo go down an pray to God."
                },
                "28": {
                    "verse_nr": "28",
                    "verse": "Now he going home, an he sitting inside his carriage. He was reading da book dat Isaiah wen write, da guy dat wen talk fo God befo time."
                },
                "29": {
                    "verse_nr": "29",
                    "verse": "God\u02bcs Spesho Spirit wen tell Philip, \u201cGo by dat carriage, an stay near um.\u201d"
                },
                "30": {
                    "verse_nr": "30",
                    "verse": "Philip wen run ova dea, an hear da guy reading Isaiah\u02bcs book. Philip wen aks da guy, \u201cYou undastan wat you reading, o wat?\u201d"
                },
                "31": {
                    "verse_nr": "31",
                    "verse": "Da Etiopia guy wen say, \u201cI no can undastan um if nobody tell me wat dis mean.\u201d Den he tell Philip fo climb inside da carriage an sit down by him."
                },
                "32": {
                    "verse_nr": "32",
                    "verse": "Da place inside da Bible wea he wen read say, \u201cDey wen take him away Jalike dey take one sheep away fo kill um. He jalike one baby sheep Dat no make noise Wen dey cutting off his wool. He neva say notting."
                },
                "33": {
                    "verse_nr": "33",
                    "verse": "Dey wen make him shame, An dey neva do da right kine ting fo him. Nobody can talk bout his kids, Cuz his life wen pau Inside dis world.\u201d"
                },
                "34": {
                    "verse_nr": "34",
                    "verse": "Da guy wen tell Philip, \u201cPlease, tell me who Isaiah stay talking bout. He talking bout himself o one nodda guy?\u201d"
                },
                "35": {
                    "verse_nr": "35",
                    "verse": "Den Philip wen teach him. He wen start in dat place wea da guy was reading inside da Bible, an wen tell him da Good Stuff Bout Jesus."
                },
                "36": {
                    "verse_nr": "36",
                    "verse": "Dey stay going on da road, an dey come by some water. An da guy wen say, \u201cLook ova dea! Get water. You can baptize me, yeah?\u201d"
                },
                "37": {
                    "verse_nr": "37",
                    "verse": "[Philip wen tell him, \u201cI can baptize you if you trus God inside yoa heart fo real kine.\u201d Da guy wen say, \u201cI trus dat Jesus, he da Spesho Guy God Wen Send. He God\u02bcs Boy.\u201d]"
                },
                "38": {
                    "verse_nr": "38",
                    "verse": "Da guy wen tell his worka guy fo make da carriage stay dea. Den Philip an da guy wen go down inside da water, an Philip wen baptize him."
                },
                "39": {
                    "verse_nr": "39",
                    "verse": "Wen dey wen come outa da water, right den an dea da Boss\u02bcs Spesho Spirit wen take Philip away. Da eunuch guy neva see Philip any moa, but he wen stay going an he feel real good inside."
                },
                "40": {
                    "verse_nr": "40",
                    "verse": "Den Philip wen show up Azotus side, an he wen go all da towns, teaching da Good Stuff From God. An den he go Cesarea side."
                }
            }
        },
        "9": {
            "chapter_nr": "9",
            "chapter": {
                "1": {
                    "verse_nr": "1",
                    "verse": "Saul Wen Change - Saul still yet stay telling da peopo dat stay tight wit da Boss dat he goin kill dem. He wen go da Head Priest guy"
                },
                "2": {
                    "verse_nr": "2",
                    "verse": "an wen tell him fo write lettas fo da Jewish churches Damascus side, so dat if he find some guys o wahines ova dea dat stick wit da Stuff bout Jesus, he can take dem inside da prison Jerusalem side."
                },
                "3": {
                    "verse_nr": "3",
                    "verse": "Saul stay going on da road, an come near Damascus. An you know wat? Right den an dea one light from da sky wen flash aroun him."
                },
                "4": {
                    "verse_nr": "4",
                    "verse": "He wen fall down on top da groun, an hear one voice telling him, \u201cEh, Saul! Saul! How come you making me suffa?\u201d"
                },
                "5": {
                    "verse_nr": "5",
                    "verse": "Saul wen aks, \u201cWho you, Boss?\u201d Da voice wen say, \u201cI Jesus, da Guy you stay make suffa."
                },
                "6": {
                    "verse_nr": "6",
                    "verse": "Now stand up an go inside da town, an somebody goin tell you wat you gotta do.\u201d"
                },
                "7": {
                    "verse_nr": "7",
                    "verse": "Da guys dat wen go wit Saul wen stay dea an neva say notting. Dey wen hear da voice, but dey neva see nobody."
                },
                "8": {
                    "verse_nr": "8",
                    "verse": "Saul wen stand up, but wen he wen open his eyes, he no can see notting. So dey wen take him by da hand an dey all wen go inside Damascus."
                },
                "9": {
                    "verse_nr": "9",
                    "verse": "Fo three days he no can see notting. An all dat time he neva drink o eat notting."
                },
                "10": {
                    "verse_nr": "10",
                    "verse": "Inside Damascus had one guy name Ananias dat wen stick wit da Good Stuff Bout Jesus. He wen see someting jalike one dream wea da Boss wen tell him, \u201cAnanias!\u201d He say, \u201cYeah, Boss?\u201d"
                },
                "11": {
                    "verse_nr": "11",
                    "verse": "Da Boss wen tell, \u201cGo da guy Judas house on Strait Street, an tell him you like talk to one guy name Saul from Tarsus. He stay praying ova dea."
                },
                "12": {
                    "verse_nr": "12",
                    "verse": "He wen dream an he see one guy name Ananias come an put his hands on top him an den his eyes come good again.\u201d"
                },
                "13": {
                    "verse_nr": "13",
                    "verse": "Ananias say, \u201cBoss, I hear bout dis guy plenny times. He do plenny bad kine stuff to da peopo Jerusalem side dat stay spesho fo you."
                },
                "14": {
                    "verse_nr": "14",
                    "verse": "An da main priest guys wen give him power, an he wen come ova hea fo bus all da peopo dat aks you fo help dem.\u201d"
                },
                "15": {
                    "verse_nr": "15",
                    "verse": "But da Boss wen tell Ananias, \u201cGo! I wen pick dis guy fo tell who me to da peopos dat not Jews an dea kings an to da Israel peopo too."
                },
                "16": {
                    "verse_nr": "16",
                    "verse": "An I goin show him how plenny he goin suffa cuz he my guy.\u201d"
                },
                "17": {
                    "verse_nr": "17",
                    "verse": "Den Ananias wen go da house wea Saul stay, an go inside. He wen put his hands on top Saul, an say, \u201cBrudda Saul, Jesus da Boss, da One dat wen show up by you wen you stay on da road coming ova hea, he wen send me by you, so you can see again, an so His Spesho Spirit goin take charge a you.\u201d"
                },
                "18": {
                    "verse_nr": "18",
                    "verse": "Right den an dea someting jalike scales wen fall down from Saul\u02bcs eyes, an he wen see again. He wen stand up, an Ananias wen baptize him."
                },
                "19": {
                    "verse_nr": "19",
                    "verse": "Afta dat he wen eat, an come strong again. Saul Tell Da Good Stuff Bout Christ Damascus Side - Saul wen stay litto wile inside Damascus wit da peopo dat trus Jesus."
                },
                "20": {
                    "verse_nr": "20",
                    "verse": "Right den an dea he wen start fo tell da peopo inside da Jewish churches dat Jesus, he God\u02bcs Boy."
                },
                "21": {
                    "verse_nr": "21",
                    "verse": "All da peopo dat wen hear Saul, wen blow dea minds, an dey wen tell, \u201cEh, wass dis? Dis da guy dat wen wipe out da peopo in Jerusalem dat aks da One name Jesus fo help um, yeah? An he wen come ova hea fo take dem to da main priest guys an throw dem inside jail, yeah?\u201d"
                },
                "22": {
                    "verse_nr": "22",
                    "verse": "But Saul wen teach wit mo an mo power, an da Jewish peopo dat wen stay Damascus side wen come all mix up, cuz he show proof dat Jesus, he da Spesho Guy God Wen Send."
                },
                "23": {
                    "verse_nr": "23",
                    "verse": "Plenny days lata, da Jewish guys wen come togedda fo talk how dey can kill Saul."
                },
                "24": {
                    "verse_nr": "24",
                    "verse": "But Saul wen hear bout dat. Da Jewish guys stay watch da gates fo da town day an nite, so dey can kill him."
                },
                "25": {
                    "verse_nr": "25",
                    "verse": "But nite time da guys dat wen stick wit Saul, wen put him inside one big basket, an wen let him down thru one puka in da wall nite time."
                },
                "26": {
                    "verse_nr": "26",
                    "verse": "Saul Go Jerusalem - Saul go Jerusalem, an try fo go by da odda guys dat stick wit Jesus, but dey all scared him. Dey neva trus him dat he really stay tight wit Jesus."
                },
                "27": {
                    "verse_nr": "27",
                    "verse": "But Barnabas, he wen take Saul an bring him by da guys Jesus wen send. He tell um dat Saul wen see da Boss Up Dea Inside Da Sky wen he stay going Damascus side, an da Boss wen talk to him. An inside Damascus he no scared fo use Jesus name fo do stuff."
                },
                "28": {
                    "verse_nr": "28",
                    "verse": "Dass why Saul wen stay ova dea wit dem, an wen go all ova inside Jerusalem. He no scared fo use da Boss name ova dea too fo do stuff."
                },
                "29": {
                    "verse_nr": "29",
                    "verse": "He talk wit da Jewish guys dat talk Greek, an wen try fo show um dat da Good Stuff Bout Jesus stay fo real. But dey wen make plan fo kill him."
                },
                "30": {
                    "verse_nr": "30",
                    "verse": "Wen da bruddas wen find out bout dat, dey wen take Saul Cesarea side, an send him away Tarsus side."
                },
                "31": {
                    "verse_nr": "31",
                    "verse": "Dat time nobody wen bodda da peopo dat wen come togedda fo church all ova Judea, Galilee, an Samaria. Dey wen trus God mo an moa, an God\u02bcs Spesho Spirit wen kokua dem. Mo an mo peopo wen trus da Good Stuff Bout Jesus. An everyting dey wen do, dey do um an get respeck fo God."
                },
                "32": {
                    "verse_nr": "32",
                    "verse": "Peter Go Lydda Side an Joppa Side - Peter wen go all ova dat place, an he wen go stay Lydda side wit da peopo dat stay spesho fo God ova dea."
                },
                "33": {
                    "verse_nr": "33",
                    "verse": "Had one guy ova dea name Eneas. He one guy dat no can move. An he neva can get off his bed fo eight years."
                },
                "34": {
                    "verse_nr": "34",
                    "verse": "Peter wen meet him an tell um, \u201cEh, Eneas, Jesus, da Spesho Guy God Wen Send, he make you come good. Stand up an make yoa bed good.\u201d Right den an dea Eneas wen stand up."
                },
                "35": {
                    "verse_nr": "35",
                    "verse": "All da peopo dat stay Lydda side an Sharon side wen see um, an dey all wen trus da Boss right den an dea."
                },
                "36": {
                    "verse_nr": "36",
                    "verse": "Da Wahine Name Dorcas - Had one wahine dat wen trus Jesus inside Joppa town. Her name Tabita. (In Greek talk her name Dorcas. Dat mean \u201cone deer.\u201d) Everytime she do good tings an help da poor peopo."
                },
                "37": {
                    "verse_nr": "37",
                    "verse": "Dat time she wen come sick an wen mahke. Dey wen wash her body, an put um inside one room upstairs."
                },
                "38": {
                    "verse_nr": "38",
                    "verse": "Lydda town stay near Joppa. Wen da guys dat stick wit Jesus wen hear dat Peter stay Lydda side, dey send two guys by him fo beg um, \u201cTry come now!\u201d"
                },
                "39": {
                    "verse_nr": "39",
                    "verse": "Peter wen go wit dem, an wen he come, dey take him upstairs to da room. All da widows stand aroun him, crying an showing him da shirts an coats Dorcas wen make wen she wen stay wit dem."
                },
                "40": {
                    "verse_nr": "40",
                    "verse": "Peter tell dem all fo go outside. Den he wen go down on his knees an pray. He wen turn aroun by da mahke wahine, an say, \u201cEh Tabita! Stand up!\u201d She wen open her eyes, an spock Peter, an wen sit up."
                },
                "41": {
                    "verse_nr": "41",
                    "verse": "He wen take her hand an wen help her stand up. An he tell God\u02bcs peopo an da widows fo come, an he show um dat she stay alive."
                },
                "42": {
                    "verse_nr": "42",
                    "verse": "All da peopo Joppa side wen hear bout dat, an plenny peopo wen trus da Good Stuff bout da Boss."
                },
                "43": {
                    "verse_nr": "43",
                    "verse": "Peter wen stay Joppa side long time inside Simon\u02bcs house, one guy dat work wit da leather."
                }
            }
        },
        "10": {
            "chapter_nr": "10",
            "chapter": {
                "1": {
                    "verse_nr": "1",
                    "verse": "Peter An Cornelius - Had one guy Cesarea side name Cornelius. He one captain fo six hundred Rome army guys from Italy."
                },
                "2": {
                    "verse_nr": "2",
                    "verse": "Him an his ohana, dey not Jewish, but dey all pray an get respeck fo God. He wen give plenny money fo da poor peopo, an everytime he pray to God."
                },
                "3": {
                    "verse_nr": "3",
                    "verse": "One time, three clock in da aftanoon, he wen see someting jalike one dream. He see one angel messenja guy from God dat wen come by him an say, \u201cEh, Cornelius!\u201d"
                },
                "4": {
                    "verse_nr": "4",
                    "verse": "Cornelius wen look at um real good, an wen come real scared. He say, \u201cYeah, Boss?\u201d Da angel guy say, \u201cGod hear wat you wen aks him fo do, an he rememba all da money you wen give fo da poor peopo."
                },
                "5": {
                    "verse_nr": "5",
                    "verse": "Now send some guys Joppa side fo bring back one guy name Simon, da same guy dey wen call Peter."
                },
                "6": {
                    "verse_nr": "6",
                    "verse": "He stay in da odda Simon\u02bcs house by da sea, da guy dat work wit da leather.\u201d"
                },
                "7": {
                    "verse_nr": "7",
                    "verse": "Wen da angel guy go way, Cornelius wen call two a his worka guys an one army helpa. Da helpa guy pray an get respeck fo God too."
                },
                "8": {
                    "verse_nr": "8",
                    "verse": "Cornelius wen tell dem all da stuff dat wen happen, an wen send da three guys Joppa side."
                },
                "9": {
                    "verse_nr": "9",
                    "verse": "Da nex day, noon time, dey stay coming near Joppa. Dat time Peter wen go up on top da flat roof fo pray."
                },
                "10": {
                    "verse_nr": "10",
                    "verse": "He wen come hungry an like eat. Dey stay making da food ready, an he see someting jalike one dream."
                },
                "11": {
                    "verse_nr": "11",
                    "verse": "He see da sky open up, an one ting jalike one big sheet, dat come down on top da groun by da four corners."
                },
                "12": {
                    "verse_nr": "12",
                    "verse": "Inside had all kine animals, da kine dat get four feet, an snakes an lizards from da groun, an birds from da sky."
                },
                "13": {
                    "verse_nr": "13",
                    "verse": "Den one voice wen tell him, \u201cEh Peter! Stand up! Kill um an eat um!\u201d"
                },
                "14": {
                    "verse_nr": "14",
                    "verse": "But Peter wen say, \u201cNo way, Boss! I neva eat anyting dat stay kapu an not suppose to eat um!\u201d"
                },
                "15": {
                    "verse_nr": "15",
                    "verse": "One mo time da voice wen tell um, \u201cNo say dat da kine stay kapu dat God wen make okay.\u201d"
                },
                "16": {
                    "verse_nr": "16",
                    "verse": "An dat wen happen three times, an right den an dea da sheet wen go back up to da sky."
                },
                "17": {
                    "verse_nr": "17",
                    "verse": "Peter was tinking wat da dream mean. Right den an dea da guys dat Cornelius wen send, wen find out da house wea Simon da leather guy stay, an dey stop in front da gate fo da house."
                },
                "18": {
                    "verse_nr": "18",
                    "verse": "Dey yell, \u201cEh, get one guy name Simon Peter ova hea?\u201d"
                },
                "19": {
                    "verse_nr": "19",
                    "verse": "Peter still trying fo figga out wat da dream mean, an God\u02bcs Spirit wen tell him, \u201cSimon, get three guys dat not Jewish, stay downstairs looking fo you."
                },
                "20": {
                    "verse_nr": "20",
                    "verse": "So stand up an go down dea. Go wit dem an no worry, cuz was me wen bring um.\u201d"
                },
                "21": {
                    "verse_nr": "21",
                    "verse": "Peter wen go down an wen tell um, \u201cI da guy you stay looking fo. How come you hea?\u201d"
                },
                "22": {
                    "verse_nr": "22",
                    "verse": "Da guys say, \u201cCaptain Cornelius wen send us. He one good guy dat get respeck fo God, an all da Jewish peopo get respeck fo Captain Cornelius. One spesho angel guy from God wen tell him fo bring you by his house so he can hear wat you get fo say.\u201d"
                },
                "23": {
                    "verse_nr": "23",
                    "verse": "Den Peter wen tell da guys fo come inside an make house. Da nex day Peter wen go wit da guys, an some a da bruddas from Joppa wen go too."
                },
                "24": {
                    "verse_nr": "24",
                    "verse": "Da nex day dey wen come Cesarea. Cornelius stay wait fo dem, an he tell his ohana an his good friends fo come his house."
                },
                "25": {
                    "verse_nr": "25",
                    "verse": "Wen Peter go inside da house, Cornelius go in front him, an go down on his knees, cuz he get plenny respeck fo him."
                },
                "26": {
                    "verse_nr": "26",
                    "verse": "But Peter tell um, \u201cStand up. I ony one guy, you know.\u201d"
                },
                "27": {
                    "verse_nr": "27",
                    "verse": "Peter stay talking to him, an dey go inside da house. He see plenny peopo ova dea."
                },
                "28": {
                    "verse_nr": "28",
                    "verse": "He tell um, \u201cYou guys know dat our Jewish Rules say dat one Jewish guy no can stay togedda wit one guy dat not Jewish, an da Jewish guy no can go inside da odda guy\u02bcs house. But God wen show me dat I no can say one guy stay kapu."
                },
                "29": {
                    "verse_nr": "29",
                    "verse": "So wen da guys wen tell me fo come ova hea, I wen come lidat, an I neva say I no can. So try tell me why you wen tell me fo come.\u201d"
                },
                "30": {
                    "verse_nr": "30",
                    "verse": "Cornelius say, \u201cThree days ago I stay praying inside my house, same time like now, three clock in da aftanoon. An right den an dea one guy in da shiny kine clotheses wen stand in front me."
                },
                "31": {
                    "verse_nr": "31",
                    "verse": "An he say, \u2018Cornelius, God wen hear wat you pray, an he know bout all da money you wen give fo da poor peopo."
                },
                "32": {
                    "verse_nr": "32",
                    "verse": "Send some guys Joppa side fo find Simon, da same guy dey call Peter. He stay inside Simon\u02bcs house by da sea, da guy dat work wit da leather.\u2019"
                },
                "33": {
                    "verse_nr": "33",
                    "verse": "So right den an dea I wen send dem fo bring you, an you get good heart fo come my house. Now we all stay hea in front God, an we like hear all da stuff God wen tell you fo tell us.\u201d"
                },
                "34": {
                    "verse_nr": "34",
                    "verse": "Wat Peter Say - Den Peter wen start fo talk. He tell um, \u201cNow I know dat stay true dat God tink an do da same ting fo everybody."
                },
                "35": {
                    "verse_nr": "35",
                    "verse": "He take everybody in from all da peopos dat get respeck fo him an do da right ting."
                },
                "36": {
                    "verse_nr": "36",
                    "verse": "Dis da Good Stuff dat God wen send peopo fo tell da Israel peopo: \u2018Eh! Us guys can come God\u02bcs friends an feel good inside, cuz a wat Jesus Christ wen do. He da Boss fo everyting an everybody.\u2019"
                },
                "37": {
                    "verse_nr": "37",
                    "verse": "You guys know wat wen happen all ova Judea. First da guy John wen tell da peopo in Galilee fo get baptize."
                },
                "38": {
                    "verse_nr": "38",
                    "verse": "An God wen give Jesus from Nazaret his Spesho Spirit an power. Jesus wen go all ova da place, an do da good kine stuff. Da Devil wen take charge a plenny sick peopo wit his power, but Jesus wen even make dem all come good. Jesus wen do dat cuz God wen stay wit him."
                },
                "39": {
                    "verse_nr": "39",
                    "verse": "Us guys wen see all dis stuff happen. He wen do all dat in da Jewish countryside an inside Jerusalem. Dey wen kill him on top one cross."
                },
                "40": {
                    "verse_nr": "40",
                    "verse": "Day Numba three God wen make him come back alive, an wen let some peopo see him."
                },
                "41": {
                    "verse_nr": "41",
                    "verse": "All da peopo neva see um, but us guys dat God wen pick fo tell bout him, we wen see um. We wen eat an drink wit him afta he wen come back alive."
                },
                "42": {
                    "verse_nr": "42",
                    "verse": "He tell us fo teach da peopo an fo tell dem dat we know he da One dat God Wen Send fo judge da peopo dat stay alive an da peopo dat stay mahke."
                },
                "43": {
                    "verse_nr": "43",
                    "verse": "All da guys dat wen talk fo God long time ago wen talk bout him. Dey say dat whoeva trus him, God goin let um go an hemo dea shame fo all da bad kine stuff dey wen do. God goin do dat cuz a wat Jesus wen do.\u201d"
                },
                "44": {
                    "verse_nr": "44",
                    "verse": "Da Peopo Dat Not Jews Get God\u02bcs Spesho Spirit - Wen Peter still talking lidat, God\u02bcs Spesho Spirit wen take charge a all da peopo dat wen hear da Good Stuff From God."
                },
                "45": {
                    "verse_nr": "45",
                    "verse": "Da Jewish guys dat trus Jesus an wen come wit Peter, wen blow dea minds, cuz God\u02bcs Spesho Spirit wen take charge a even da peopo dat not Jews."
                },
                "46": {
                    "verse_nr": "46",
                    "verse": "Cuz dey hear um talking in odda languages an saying good stuff bout God."
                },
                "47": {
                    "verse_nr": "47",
                    "verse": "Den Peter say, \u201cDese guys, dey can get baptize wit water, yeah? Dey get God\u02bcs Spesho Spirit, jalike da time wen we wen get um.\u201d"
                },
                "48": {
                    "verse_nr": "48",
                    "verse": "So he wen tell um fo get baptize cuz a da One name Jesus, da Spesho Guy God Wen Send. An dey tell Peter fo stay dea wit dem some moa."
                }
            }
        },
        "11": {
            "chapter_nr": "11",
            "chapter": {
                "1": {
                    "verse_nr": "1",
                    "verse": "Peter Talk To Da Church Guys Inside Jerusalem - Da guys Jesus wen send an da bruddas an sistas all ova Judea side wen hear, dat some a da peopo dat not Jews wen trus wat God wen say too."
                },
                "2": {
                    "verse_nr": "2",
                    "verse": "Wen Peter go Jerusalem, da Jewish bruddas dat trus da Good Kine Stuff Bout Christ wen squawk at him."
                },
                "3": {
                    "verse_nr": "3",
                    "verse": "Dey say, \u201cYou go by some peopo dat not Jews, an wen go inside dea house, an eat wit dem.\u201d"
                },
                "4": {
                    "verse_nr": "4",
                    "verse": "Den Peter wen tell um all da stuff dat wen happen from da start."
                },
                "5": {
                    "verse_nr": "5",
                    "verse": "He say, \u201cI wen stay Joppa town, an I wen pray. I see someting jalike one dream. Had one big sheet dat come down from da sky by da four corners, an wen come down wea I stay."
                },
                "6": {
                    "verse_nr": "6",
                    "verse": "I wen look inside um real good, an see all kine animals from da earth dat get four feet, wild animals, snakes, lizards, an birds."
                },
                "7": {
                    "verse_nr": "7",
                    "verse": "Den I hear one voice dat say, \u2018Eh Peter! Stand up! Kill um an eat um!\u2019"
                },
                "8": {
                    "verse_nr": "8",
                    "verse": "But I say, \u2018No way, Boss. I neva eat notting dat stay kapu, o dat I not suppose to eat.\u2019"
                },
                "9": {
                    "verse_nr": "9",
                    "verse": "Da voice from da sky wen talk again, an say, \u2018No say someting stay kapu dat God wen make okay.\u2019"
                },
                "10": {
                    "verse_nr": "10",
                    "verse": "Dat wen happen three times, an den da sheet wen go up to da sky again."
                },
                "11": {
                    "verse_nr": "11",
                    "verse": "Right den an dea three guys wen come by da house wea I stay. One nodda guy wen send um by me from Cesarea."
                },
                "12": {
                    "verse_nr": "12",
                    "verse": "God\u02bcs Spirit wen tell me, \u2018No scared fo go wit dem now.\u2019 Dese six bruddas hea, dey wen go wit me Cesarea side. An we wen go inside da guy Cornelius house."
                },
                "13": {
                    "verse_nr": "13",
                    "verse": "Den he wen tell us dat one angel messenja guy wen come by his house an say, \u2018Send some guys Joppa town fo bring back one guy name Simon dat dey call Peter."
                },
                "14": {
                    "verse_nr": "14",
                    "verse": "He goin tell you da Good Stuff from me, so dat you an all yoa ohana can come outa da bad kine stuff you stay doing.\u2019"
                },
                "15": {
                    "verse_nr": "15",
                    "verse": "Wen I start fo talk, God\u02bcs Spesho Spirit wen take charge a dem, jalike he wen take charge a us at da start."
                },
                "16": {
                    "verse_nr": "16",
                    "verse": "Den I rememba wat da Boss Jesus wen say, \u2018John wen baptize da peopo wit water, but God goin baptize you guys diffren kine: he goin let his Spesho Spirit take charge a you.\u2019"
                },
                "17": {
                    "verse_nr": "17",
                    "verse": "So, if God give dem da same power he wen give us wen we trus da Boss Jesus, da Spesho Guy God Wen Send, how can I make big noise agains God?\u201d"
                },
                "18": {
                    "verse_nr": "18",
                    "verse": "Wen dey hear dat, dey pau squawk, an dey tell how awesome God stay. Dey say, \u201cWow! God even let da peopo dat not Jews come sorry fo all da bad kine stuff dey wen do, so dey can get new kine life too!\u201d"
                },
                "19": {
                    "verse_nr": "19",
                    "verse": "Da Peopo Dat Come Togedda Fo Church Inside Antiok - Now, da bruddas an sistas dat wen go all ova da place afta Stephen wen mahke, dey wen go all da way Fonicia, Cyprus, an Antiok, cuz Saul dem wen make da peopo dat trus Jesus suffa. An dey wen tell da Good Stuff From God, but dey ony wen tell da Jewish peopo."
                },
                "20": {
                    "verse_nr": "20",
                    "verse": "But some a dem guys dat come from Cyprus an Cyrene, wen go Antiok, an wen start fo talk to da peopo dea dat talk Greek. Dey wen tell um da Good Stuff Bout Jesus da Boss."
                },
                "21": {
                    "verse_nr": "21",
                    "verse": "Da Boss wen help dem, an plenny peopo wen start fo trus him."
                },
                "22": {
                    "verse_nr": "22",
                    "verse": "Da peopo dat wen come togedda fo church inside Jerusalem wen hear bout dat, an dey wen send Barnabas Antiok side."
                },
                "23": {
                    "verse_nr": "23",
                    "verse": "Wen he come, he see dat God wen do plenny good tings fo dem. He wen stay good inside, an wen give dem good kine words fo stick wit da Boss Jesus, an trus him wit all dea heart."
                },
                "24": {
                    "verse_nr": "24",
                    "verse": "Barnabas, he one good guy. God\u02bcs Spesho Spirit stay in charge a him, an he stay trus da Boss plenny. An he wen bring plenny mo peopo fo trus da Boss Jesus."
                },
                "25": {
                    "verse_nr": "25",
                    "verse": "Den Barnabas wen go Tarsus fo look fo da guy Saul."
                },
                "26": {
                    "verse_nr": "26",
                    "verse": "He wen find him, an wen bring him Antiok. Barnabas an Saul wen stay togedda wit da odda bruddas an sistas dat come togedda fo church ova dea, an dey wen teach plenny peopo fo one year. Antiok was da first place wea odda peopo wen start fo call Jesus peopo \u201cChristian.\u201d Dat mean, \u201cChrist kine peopo.\u201d"
                },
                "27": {
                    "verse_nr": "27",
                    "verse": "Dat time some guys dat talk fo God wen come from Jerusalem to Antiok."
                },
                "28": {
                    "verse_nr": "28",
                    "verse": "One a dem guys name Agabus wen stand up an God\u02bcs Spirit wen tell um fo say, \u201cGoin get hard time all ova, wea eva da Rome peopo stay in charge. No goin get food notting.\u201d (An dat wen happen wen Cesar Claudius wen stay da big king.)"
                },
                "29": {
                    "verse_nr": "29",
                    "verse": "Da peopo dat wen stick wit Jesus wen tink fo help da bruddas an sistas dat wen stay Judea side. An every guy wen give um wat he can."
                },
                "30": {
                    "verse_nr": "30",
                    "verse": "Dey wen do dat, an dey wen send da gifs to da older leadas inside da church ova dea, an Barnabas an Saul wen take da money ova dea fo dem."
                }
            }
        },
        "12": {
            "chapter_nr": "12",
            "chapter": {
                "1": {
                    "verse_nr": "1",
                    "verse": "Jesus Peopo Suffa Moa - Az was bout dis time dat King Herod wen bus some a da church peopo fo make um suffa."
                },
                "2": {
                    "verse_nr": "2",
                    "verse": "He make his guys kill John\u02bcs brudda James, wit one sword."
                },
                "3": {
                    "verse_nr": "3",
                    "verse": "Wen he wen know dat wen make da Jewish peopo stay good inside, he wen bus Peter too. Dis wen happen wen da Jewish peopo was making da spesho religious time fo da Bread Dat No Mo Yeast."
                },
                "4": {
                    "verse_nr": "4",
                    "verse": "Afta he bus Peter, he put um inside jail, an put sixteen security guards dea so dey can watch um. Herod wen tink fo bring Peter in front da judge an all da peopo afta da Passova."
                },
                "5": {
                    "verse_nr": "5",
                    "verse": "So Peter wen stay inside da jail, but all da church peopo wen pray real hard fo him."
                },
                "6": {
                    "verse_nr": "6",
                    "verse": "Peter Come Outa Jail - Da nite befo dey goin go bring Peter in front da judge, he was sleeping. He was all tie up wit two chains, an he had one guard on da left side an one guy on da right side. An odda guards, dey standing by da door."
                },
                "7": {
                    "verse_nr": "7",
                    "verse": "Right den an dea one angel messenja guy from da Boss Up Dea wen show up, an one light wen shine inside da place. Da angel guy wen shake Peter on da side an wake um up. He say, \u201cHurry up! Stand up!\u201d An da chains wen fall down from Peter\u02bcs hands."
                },
                "8": {
                    "verse_nr": "8",
                    "verse": "Den da angel guy wen tell um, \u201cPut on yoa odda clotheses an yoa slippas.\u201d An Peter wen do um. Den da angel guy say, \u201cPut on yoa coat an come wit me.\u201d"
                },
                "9": {
                    "verse_nr": "9",
                    "verse": "Peter wen go wit him outside da jail, but he neva know if was fo real wat da angel guy doing. He wen tink he stay seeing someting jalike one dream."
                },
                "10": {
                    "verse_nr": "10",
                    "verse": "Dey wen pass by da first guard, an da nex guard, an wen come by one iron gate dat take dem outa da jail fo go inside Jerusalem. Da gate wen open all by itself fo dem, an dey wen go inside Jerusalem. Afta dey wen walk down one street, den da angel guy wen go way."
                },
                "11": {
                    "verse_nr": "11",
                    "verse": "Den Peter wen figga wat wen happen, an he tink, \u201cNow I know I no stay dreaming! Dis fo real! Da Boss Up Dea wen send his angel guy fo take me away from King Herod\u02bcs power, an from all da stuff da Jewish peopo wen tink fo do to me.\u201d"
                },
                "12": {
                    "verse_nr": "12",
                    "verse": "Wen Peter figga dis, he come by Mary\u02bcs house. She John Mark\u02bcs mudda. Plenny peopo wen go ova dea fo pray."
                },
                "13": {
                    "verse_nr": "13",
                    "verse": "Peter wen knock on da gate, an one helpa girl name Rhoda wen go fo see who stay dea."
                },
                "14": {
                    "verse_nr": "14",
                    "verse": "Wen she hear Peter\u02bcs voice, she wen come plenny good inside, an den she wen run back da house, but neva open da gate. She say, \u201cEh! Peter stay by da gate!\u201d"
                },
                "15": {
                    "verse_nr": "15",
                    "verse": "Dey wen say, \u201cYou pupule!\u201d But she still stay telling um, \u201cHe stay outside fo real!\u201d Den dey say, \u201cNah! Must be his angel guy!\u201d"
                },
                "16": {
                    "verse_nr": "16",
                    "verse": "But Peter still stay knocking on da gate, an wen dey wen open da gate an see um, dea jaws wen drop."
                },
                "17": {
                    "verse_nr": "17",
                    "verse": "Peter wen wave his hand fo dem fo no talk, an he wen tell um dat da Boss Up Dea wen bring him outside da jail. He say, \u201cGo tell da odda James an all da bruddas bout dis.\u201d An den he wen go one nodda place."
                },
                "18": {
                    "verse_nr": "18",
                    "verse": "In da morning, wen get one big noise wit da guards. Dey tell, \u201cEh, wat happen? Wea da guy Peter stay?\u201d"
                },
                "19": {
                    "verse_nr": "19",
                    "verse": "Dey go tell King Herod, an he wen tell um fo look all ova fo him. But dey no can find um. Herod wen aks da guards dat was watching Peter wat wen happen. Den he wen tell da odda guys fo kill da guards. Latas King Herod wen go from Judea to Cesarea, an wen stay ova dea litto wile."
                },
                "20": {
                    "verse_nr": "20",
                    "verse": "King Herod Mahke - King Herod wen stay huhu wit da peopo Tyre side an Sidon side. So dey all wen come fo talk wit Herod. Da peopo wen come friends wit Blastus, Herod\u02bcs helpa guy, an he wen help um so dey can talk to Herod. Dey wen like make friends wit King Herod, cuz dea food stay come from him."
                },
                "21": {
                    "verse_nr": "21",
                    "verse": "Da day wen come, an Herod wen wear his fancy king\u02bcs clotheses. He sit down on top his throne, an wen make one big talk to da peopo."
                },
                "22": {
                    "verse_nr": "22",
                    "verse": "Da peopo wen yell, \u201cDis one god talking, not one guy talking!\u201d"
                },
                "23": {
                    "verse_nr": "23",
                    "verse": "But King Herod neva say notting. So right den an dea, cuz Herod neva talk good bout God an tank him, one angel guy from da Boss Up Dea wen wack him, an da worms wen eat um, an he wen mahke."
                },
                "24": {
                    "verse_nr": "24",
                    "verse": "Den mo an mo peopo all ova da place wen trus wat God say."
                },
                "25": {
                    "verse_nr": "25",
                    "verse": "Wen Barnabas an Saul wen do all da stuff God wen send um fo do, dey wen come back Antiok from Jerusalem. An dey wen bring John Mark wit dem."
                }
            }
        },
        "13": {
            "chapter_nr": "13",
            "chapter": {
                "1": {
                    "verse_nr": "1",
                    "verse": "Jesus Guys Pick Barnabas An Saul An Send Um All Ova - Had guys dat wen talk fo God an guys dat wen teach wit da church guys in Antiok: Barnabas, Simeon da Black guy, Lucius from Cyrene, Manaen (da guy dat wen grow up wit King Herod), an Saul."
                },
                "2": {
                    "verse_nr": "2",
                    "verse": "Wen dese guys stay tanking God, an no eating food so dey can pray, God\u02bcs Spesho Spirit wen say, \u201cPick Barnabas an Saul, an make dem spesho fo me, fo do da stuff I like um fo do.\u201d"
                },
                "3": {
                    "verse_nr": "3",
                    "verse": "Afta dey all wen skip food an pray, dey wen put dea hands on top Barnabas an Saul, an wen send um all ova."
                },
                "4": {
                    "verse_nr": "4",
                    "verse": "Inside Cyprus - So God\u02bcs Spesho Spirit wen send Saul an Barnabas, an dey wen go Seleucia, an sail from dea to Cyprus."
                },
                "5": {
                    "verse_nr": "5",
                    "verse": "Wen dey come Salamis, dey wen tell wat God say inside da Jewish churches. John Mark wen stay wit dem, an help um wit dea work."
                },
                "6": {
                    "verse_nr": "6",
                    "verse": "Dey wen go thru Cyprus Island to Pafos on da odda side. Ova dea dey wen meet one Jewish kahuna guy name Bar-Jesus. He wen say he talk fo God, but he neva."
                },
                "7": {
                    "verse_nr": "7",
                    "verse": "He one helpa guy fo da governa, Sergius Paulus. Da governa, he one akamai guy. He send one guy fo tell Barnabas an Saul fo come, cuz he like hear wat God say."
                },
                "8": {
                    "verse_nr": "8",
                    "verse": "But Bar-Jesus, da kahuna guy, \u201cElymas\u201d his name in Greek talk, he neva like wat Saul an Barnabas say, an he wen try turn da governa away so he no trus God."
                },
                "9": {
                    "verse_nr": "9",
                    "verse": "Den Saul, da guy dey wen name Paul too, God\u02bcs Spesho Spirit wen stay in charge a him. He wen look Elymas in da eye, an say,"
                },
                "10": {
                    "verse_nr": "10",
                    "verse": "\u201cYou one a da Devil\u02bcs kids, an you hate all da stuff dat stay right! You bulai to da max, an fool all da peopo. Everytime you try change da true stuff from da Boss Up Dea."
                },
                "11": {
                    "verse_nr": "11",
                    "verse": "Now da Boss goin punish you an make you blind fo now, so you no can see da sun.\u201d Right den an dea da mist an da dark wen cover his eyes, an he wen go all ova da place, an wen try find one guy fo lead him by da hand."
                },
                "12": {
                    "verse_nr": "12",
                    "verse": "Wen da governa see dat, he trus da Good Stuff Bout Jesus, cuz wat da guys wen teach bout da Boss Up Dea wen blow his mind."
                },
                "13": {
                    "verse_nr": "13",
                    "verse": "In Antiok, Pisidia Side - Paul an da guys dat wen go wit him wen sail from Pafos to Perga, Pamfylia side. Ova dea John Mark wen go way from dem, an go back Jerusalem."
                },
                "14": {
                    "verse_nr": "14",
                    "verse": "Paul an Barnabas, dey go from Perga to Antiok, Pisidia side. On da Rest Day dey wen go inside da Jewish church an wen sit down."
                },
                "15": {
                    "verse_nr": "15",
                    "verse": "Da Jewish leadas wen read from God\u02bcs Rules, an from wat da guys dat wen talk fo God befo time wen write down inside da Bible. Den dey wen send guys fo tell Paul dem, \u201cBruddas, if you get someting fo say fo kokua da peopo, try tell us.\u201d"
                },
                "16": {
                    "verse_nr": "16",
                    "verse": "Paul wen stand up an wen wave his hand, an say, \u201cYou Israel peopo an you peopo dat not Jews dat get love an respeck fo God, listen to me!"
                },
                "17": {
                    "verse_nr": "17",
                    "verse": "Da God fo da Israel peopo wen pick our ancesta guys an wen do plenny fo dem wen dey stay Egypt side. He wen lead um outa dat place wit his strong power,"
                },
                "18": {
                    "verse_nr": "18",
                    "verse": "an he wen put up wit da stuff dey wen do fo forty years inside da boonies."
                },
                "19": {
                    "verse_nr": "19",
                    "verse": "He wipe out seven peopos Canaan side, an wen give dea land to his own peopo jalike one fadda give land to his boy."
                },
                "20": {
                    "verse_nr": "20",
                    "verse": "All dat wen happen fo bout four hundred fifty years. \u201cAfta dat, God wen give um local leada guys, till Samuel, da guy dat wen talk fo God, wen come."
                },
                "21": {
                    "verse_nr": "21",
                    "verse": "Den da peopo wen like get one king, an God wen give um Saul, Kish\u02bcs boy, from Benjamin ohana. An Saul wen stay king fo forty years."
                },
                "22": {
                    "verse_nr": "22",
                    "verse": "Den God wen take Saul away, an make David dea king. God wen say bout David, \u2018I wen see David, Jesse\u02bcs boy. He da kine guy dat make me stay good inside. He do all da kine stuff I like him fo do.\u2019"
                },
                "23": {
                    "verse_nr": "23",
                    "verse": "\u201cFrom David\u02bcs ohana, God wen bring Jesus, da One dat can take da Israel peopo outa da bad kine stuff dey do, jalike he wen promise."
                },
                "24": {
                    "verse_nr": "24",
                    "verse": "Befo Jesus wen come, John Da Baptiza Guy wen teach all da Israel peopo dat dey gotta come sorry fo all da bad kine stuff dey stay do, an get baptize."
                },
                "25": {
                    "verse_nr": "25",
                    "verse": "Wen John pau do all da stuff he wen come fo do, he wen tell da peopo, \u2018Who you tink me? I not God\u02bcs Spesho Guy. God\u02bcs Spesho Guy goin come afta me. I no stay good nuff fo even do manini kine stuff fo him like help him take off his slippas.\u2019 \u201d"
                },
                "26": {
                    "verse_nr": "26",
                    "verse": "Den Paul say, \u201cMy bruddas, you Abraham\u02bcs kids, an all da guys dat not Jews dat get respeck fo God, God wen send all us guys da Good Stuff dat can take us outa da bad kine stuff we do."
                },
                "27": {
                    "verse_nr": "27",
                    "verse": "Da peopo inside Jerusalem an dea leadas, dey neva know who Jesus. Dey neva undastan wat da guys dat wen talk fo God wen write down, no matta dey read um inside dea Jewish churches every Rest Day. So wat dey wen do, dey wen make all da stuff da Bible wen say come true, cuz dey wen poin finga Jesus."
                },
                "28": {
                    "verse_nr": "28",
                    "verse": "Dey neva find notting wrong dat he gotta mahke, but dey wen tell Pilate fo kill um."
                },
                "29": {
                    "verse_nr": "29",
                    "verse": "Wen dey wen kill Jesus, wen happen jalike da Bible wen say. An afta, dey wen take him down from da cross an wen put him inside one tomb."
                },
                "30": {
                    "verse_nr": "30",
                    "verse": "But God, he wen make him come back alive from mahke."
                },
                "31": {
                    "verse_nr": "31",
                    "verse": "An fo plenny days da guys dat wen go wit him befo from Galilee to Jerusalem, dey wen see him. Now, dey da guys dat tell all dis stuff to da Jewish peopo."
                },
                "32": {
                    "verse_nr": "32",
                    "verse": "\u201cWe stay tell you guys da Good Stuff From God. He wen promise our ancesta guys dat he goin do someting,"
                },
                "33": {
                    "verse_nr": "33",
                    "verse": "an now he wen do um fo us, dea kids. Dass why he wen bring Jesus back alive from mahke, jalike dey wen write down inside da Song Fo God, Numba Two: \u2018Today I tell Dat you my Boy!\u2019"
                },
                "34": {
                    "verse_nr": "34",
                    "verse": "God wen tell dat he goin bring Christ back alive from mahke, an Christ no goin mahke again an his body come rotten. He tell Christ, \u2018I goin give you plenny a my good an spesho stuff dat stay fo real, Jalike I wen promise David.\u2019"
                },
                "35": {
                    "verse_nr": "35",
                    "verse": "An David tell God dis inside one nodda place inside da Bible, \u2018You no goin let da guy dat stay good an spesho fo you mahke again An his body come rotten.\u2019"
                },
                "36": {
                    "verse_nr": "36",
                    "verse": "David, he wen work fo do wat God like wen he wen stay alive, an den he wen mahke. Dey wen bury him wit his ancesta guys, an his body wen come rotten."
                },
                "37": {
                    "verse_nr": "37",
                    "verse": "But Jesus, da Guy God wen bring back from mahke, he neva mahke again an his body neva come rotten."
                },
                "38": {
                    "verse_nr": "38",
                    "verse": "My bruddas, dass why I like you guys know dis stuff. Cuz a Jesus, we tell you guys dat God can let you guys go, an hemo yoa shame fo all da bad kine stuff you wen do."
                },
                "39": {
                    "verse_nr": "39",
                    "verse": "Da Rules Moses wen write down no can take away dat bad stuff an make you guys get um right wit God. But all da peopo dat trus Jesus, dey goin get um right wit God awready."
                },
                "40": {
                    "verse_nr": "40",
                    "verse": "Watch out dat da bad stuff no happen to you guys dat da guys dat wen talk fo God befo time wen say, \u2018Watch out, you guys dat make fun a wat God say, Tink bout dis real good an wipe out. Cuz I goin do someting now Wen you guys stay alive, Someting you guys no goin believe, No matta somebody tell um to you guys.\u2019 \u201d Dass wat Paul wen tell um."
                },
                "41": {
                    "verse_nr": "41",
                    "verse": "Watch out dat da bad stuff no happen to you guys dat da guys dat wen talk fo God befo time wen say, \u2018Watch out, you guys dat make fun a wat God say, Tink bout dis real good an wipe out. Cuz I goin do someting now Wen you guys stay alive, Someting you guys no goin believe, No matta somebody tell um to you guys.\u2019 \u201d Dass wat Paul wen tell um."
                },
                "42": {
                    "verse_nr": "42",
                    "verse": "Den Paul an Barnabas wen go way from da Jewish church. Da peopo tell um fo talk mo bout dis stuff da nex Rest Day."
                },
                "43": {
                    "verse_nr": "43",
                    "verse": "Wen da peopo go way from da Jewish church, plenny Jewish guys an guys dat wen come jalike Jews wen go wit Paul an Barnabas. Dey wen talk to dose guys, an wen tell um fo stay tight wit da God dat do so plenny good tings fo dem."
                },
                "44": {
                    "verse_nr": "44",
                    "verse": "Da nex Rest Day almos all da peopo inside da town wen come fo hear Paul tell wat da Boss Up Dea say."
                },
                "45": {
                    "verse_nr": "45",
                    "verse": "Wen da Jewish guys wen see all da peopo dey wen come jealous, an wen talk any kine bout da stuff Paul wen say."
                },
                "46": {
                    "verse_nr": "46",
                    "verse": "But Paul an Barnabas, dey no scared. Dey tell um, \u201cFirst, we gotta tell you guys wat God say. But cuz you guys no trus um, an you no tink you stay good nuff fo get da real kine life dat stay to da max foeva, now we goin go by da peopo dat not Jews."
                },
                "47": {
                    "verse_nr": "47",
                    "verse": "Cuz dis wat da Boss wen tell us fo do, \u2018I wen make you guys jalike one light Fo da diffren peopos dat not Jews, So dat you can tell all da peopo all ova da world Dat I can take dem outa da bad kine stuff dey do.\u2019 \u201d"
                },
                "48": {
                    "verse_nr": "48",
                    "verse": "Wen da peopo dat not Jews wen hear dat, dey wen come good inside, an say good stuff bout wat da Boss wen say. An da peopo dat God wen pick fo get da real kine life dat stay to da max foeva, dey wen trus him."
                },
                "49": {
                    "verse_nr": "49",
                    "verse": "Paul dem wen go all ova dat side an tell wat God say."
                },
                "50": {
                    "verse_nr": "50",
                    "verse": "Inside da town had high class wahines dat was religious, an had da leada guys fo da town. Da Jewish guys wen talk stink to dem bout Paul an Barnabas, so dose peopo wen start fo make Paul an Barnabas suffa, an den dey wen throw um outa dat place."
                },
                "51": {
                    "verse_nr": "51",
                    "verse": "So Paul an Barnabas wen shake da dirt from dea feet, fo show da peopo dea dat dey wen had it wit dem, cuz dey no listen. Den dey wen go Iconium side."
                },
                "52": {
                    "verse_nr": "52",
                    "verse": "Da guys dat wen stay tight wit Jesus wen come real good inside, an God\u02bcs Spesho Spirit stay in charge a dem."
                }
            }
        },
        "14": {
            "chapter_nr": "14",
            "chapter": {
                "1": {
                    "verse_nr": "1",
                    "verse": "Inside Iconium - Now, in Iconium Paul an Barnabas wen go inside da Jewish church jalike dey everytime go. Wat dey wen say inside dea stay right on, an plenny Jewish peopo an peopo dat not Jews wen trus da Good Stuff Bout Jesus."
                },
                "2": {
                    "verse_nr": "2",
                    "verse": "But da Jewish peopo dat neva like trus um, dey wen talk to da guys dat not Jews an wen turn um agains Paul an Barnabas guys."
                },
                "3": {
                    "verse_nr": "3",
                    "verse": "Paul an Barnabas stay dea long time, an dey no scared fo talk fo da Boss Up Dea. Dey say dat da Boss get aloha fo do plenny good tings fo da peopo. Da Boss wen show da peopo dat wat Paul an Barnabas say, stay true, cuz he wen give um da power fo do all kine awesome stuff fo show who dem."
                },
                "4": {
                    "verse_nr": "4",
                    "verse": "So some peopo inside Iconium wen stick wit da guys Jesus wen send, an da odda peopo wen stick wit da Jewish guys. An da peopo inside da town wen come half half."
                },
                "5": {
                    "verse_nr": "5",
                    "verse": "Da guys dat not Jews an da Jewish guys an dea leadas wen talk togedda, how dey can make any kine to dem an kill um wit stones."
                },
                "6": {
                    "verse_nr": "6",
                    "verse": "Wen da guys Jesus wen send wen hear dat, dey wen beat it to Lystra an Derbe towns, Lycaonia side, an all da place aroun dea."
                },
                "7": {
                    "verse_nr": "7",
                    "verse": "Dey wen tell all da Good Stuff From God ova dea too."
                },
                "8": {
                    "verse_nr": "8",
                    "verse": "Lystra An Derbe - Had one guy inside Lystra dat no can walk. He wen born lidat."
                },
                "9": {
                    "verse_nr": "9",
                    "verse": "He wen listen to Paul wen he was telling da Good Stuff Bout Jesus. An Paul wen look him in da eye, an know dat da guy trus dat he can come good."
                },
                "10": {
                    "verse_nr": "10",
                    "verse": "So Paul tell um real loud, \u201cStand up!\u201d An da guy wen jump up, an walk."
                },
                "11": {
                    "verse_nr": "11",
                    "verse": "Wen all da peopo see wat Paul wen do, dey yell in Lycaonia talk, \u201cDa gods wen come down by us, an dey look jalike peopo!\u201d"
                },
                "12": {
                    "verse_nr": "12",
                    "verse": "Dey wen name Barnabas \u201cDa god Zeus,\u201d an Paul \u201cDa god Hermes,\u201d cuz he da talka guy."
                },
                "13": {
                    "verse_nr": "13",
                    "verse": "Da priest guy fo Zeus, dat get one temple outside da town, he wen bring cows an leis by da gate fo da town, cuz all da peopo wen like make sacrifice fo Barnabas an Paul."
                },
                "14": {
                    "verse_nr": "14",
                    "verse": "Wen Jesus guys Barnabas an Paul wen know wat da peopo trying fo do, dey wen rip dea clotheses fo show az wrong wat da peopo doing, an wen run inside da middle a da peopo, an yelling,"
                },
                "15": {
                    "verse_nr": "15",
                    "verse": "\u201cAuwe! How come you guys stay doing all dis? We stay peopo too, jalike you guys. We bring da Good Stuff From God fo tell you guys. We say you guys gotta turn away from all dis no good stuff, an turn to da God dat stay alive. He da God dat wen make da sky, da earth, an da sea, an everyting inside um."
                },
                "16": {
                    "verse_nr": "16",
                    "verse": "Befo time he wen let all da diffren peopos inside da world do any kine dey like."
                },
                "17": {
                    "verse_nr": "17",
                    "verse": "But he wen show dem who him. Cuz he wen do good stuff fo dem. He wen give you guys rain from da sky, an plenny fruit fo cut food time. He wen give you guys plenny food fo eat an make you guys stay real good inside.\u201d"
                },
                "18": {
                    "verse_nr": "18",
                    "verse": "Wen Paul say dat, all da peopo wen try mo hard fo make sacrifice fo dem."
                },
                "19": {
                    "verse_nr": "19",
                    "verse": "Den some Jewish guys wen come from Antiok, Pisidia side, an from Iconium, an dey wen talk da peopo to ova dea side. Dass why dey wen throw stones at Paul, an wen drag him outside da town, cuz dey tink he stay mahke."
                },
                "20": {
                    "verse_nr": "20",
                    "verse": "But da guys dat stay tight wit Jesus wen come aroun Paul, an he wen stand up, an go back inside da town. Da nex day Paul an Barnabas wen go Derbe town."
                },
                "21": {
                    "verse_nr": "21",
                    "verse": "Dey Come Back Antiok, Syria Side - Paul an Barnabas wen tell da Good Stuff From God Derbe town, an plenny peopo wen learn bout Jesus an come his guys. Den dey wen go back Lystra town, an Iconium, an Antiok."
                },
                "22": {
                    "verse_nr": "22",
                    "verse": "Dey wen give good kine words to da peopo dat stay tight wit Jesus, fo help um stick wit da Good Stuff Bout Jesus so dey can trus Jesus. Dey say, \u201cWe gotta suffa plenny befo we see God come our King.\u201d"
                },
                "23": {
                    "verse_nr": "23",
                    "verse": "Paul an Barnabas wen pick some guys fo be da older leadas, every place wea da peopo stay come togedda fo church. Dey wen pray an no eat, an aks da Boss fo take care da older leadas, cuz he da one dey stay trus."
                },
                "24": {
                    "verse_nr": "24",
                    "verse": "Den dey wen go da odda side Pisidia, an come Pamfylia."
                },
                "25": {
                    "verse_nr": "25",
                    "verse": "An dey wen tell wat God say Perga town, an den wen go Attalia."
                },
                "26": {
                    "verse_nr": "26",
                    "verse": "Den dey wen sail back from Attalia, an come Antiok. Dass wea dey wen start befo time, wen da bruddas wen aks God fo take care dem an show dem his aloha. Cuz now dey wen pau do all da stuff dey wen tink fo do."
                },
                "27": {
                    "verse_nr": "27",
                    "verse": "Wen dey come ova dea, dey tell all da church peopo fo come togedda, an dey tell um all da stuff God wen help um fo do, an how God wen let da peopo dat not Jews trus da Good Stuff too."
                },
                "28": {
                    "verse_nr": "28",
                    "verse": "An dey stay long time ova dea wit da peopo dat stay tight wit Jesus."
                }
            }
        },
        "15": {
            "chapter_nr": "15",
            "chapter": {
                "1": {
                    "verse_nr": "1",
                    "verse": "Dey Come Togedda In Jerusalem - Some guys dat trus Jesus wen come from Judea to Antiok an dey wen teach da bruddas an sistas. Dey say, \u201cIf you no cut skin jalike Moses wen tell our ancesta guys, you no can come outa da bad kine stuff you do.\u201d"
                },
                "2": {
                    "verse_nr": "2",
                    "verse": "Paul an Barnabas wen talk agains dat real hard wit dem. So da Antiok church leadas wen pick Paul an Barnabas an some odda guys dat trus Jesus fo go Jerusalem fo talk to da guys Jesus wen send an da older leadas bout dis cut skin stuff."
                },
                "3": {
                    "verse_nr": "3",
                    "verse": "Da Antiok church guys wen send dem. Dey wen go thru Fonicia an Samaria, an dey wen tell da bruddas an sistas dea dat da peopo dat not Jews wen trus Jesus. All da bruddas an sistas wen stay good inside wen dey wen hear dat."
                },
                "4": {
                    "verse_nr": "4",
                    "verse": "Paul an Barnabas guys wen come Jerusalem. Da guys dat come togedda fo church, an da guys Jesus wen send, an da older leadas, dey all wen show dem aloha. An Paul an Barnabas wen tell um all da stuff God wen do wit dem."
                },
                "5": {
                    "verse_nr": "5",
                    "verse": "But some a da Pharisee guys dat wen trus da Good Stuff Bout Jesus wen stand up an say, \u201cDa guys dat not Jews, no matta dey trus Jesus, dey gotta cut skin an do all da odda stuff Moses wen write down inside da Rules.\u201d"
                },
                "6": {
                    "verse_nr": "6",
                    "verse": "Da guys Jesus wen send an da older leadas wen come togedda fo talk bout dat."
                },
                "7": {
                    "verse_nr": "7",
                    "verse": "Dey talk fo long time, an den Peter wen stand up an tell um, \u201cBruddas, you know dat befo time God wen pick me fo go tell da peopo dat not Jews da Good Stuff Bout Jesus so dey can trus him."
                },
                "8": {
                    "verse_nr": "8",
                    "verse": "God, he know wat stay inside us. He show us dat he wen take in da peopo dat not Jews, cuz he wen make his Spesho Spirit take charge a dem, jalike he wen do fo us."
                },
                "9": {
                    "verse_nr": "9",
                    "verse": "God see dem da same, jalike he see us. He wen make dem clean inside, cuz dey wen trus him."
                },
                "10": {
                    "verse_nr": "10",
                    "verse": "Now, how come you guys try find out if God really mean dat he see dem da same jalike us Jewish peopo? Why you guys put hard kine rules on top da guys dat stick wit Jesus? You guys know dat we an our ancesta guys neva can do um."
                },
                "11": {
                    "verse_nr": "11",
                    "verse": "No can! We trus dat we wen come outa da bad kine stuff we do, not cuz we do wat da Rules say, but cuz da Boss Jesus wen do plenny good tings fo us, jalike he wen do fo da peopo dat not Jews.\u201d"
                },
                "12": {
                    "verse_nr": "12",
                    "verse": "All da guys wen come quiet fo listen wen Paul an Barnabas tell um bout all da awesome stuff God wen do fo show his power wen dey stay wit da peopo dat not Jews."
                },
                "13": {
                    "verse_nr": "13",
                    "verse": "Wen dey pau talk, James say, \u201cBruddas, listen to me."
                },
                "14": {
                    "verse_nr": "14",
                    "verse": "Simon Peter wen tell us bout da time God wen show he stay care fo da peopo dat not Jews, cuz he wen pick some peopo fo himself from dem guys."
                },
                "15": {
                    "verse_nr": "15",
                    "verse": "Da guys dat wen talk fo God long time ago, dey say da same ting. Dey wen write dis down inside da Bible, dat God say:"
                },
                "16": {
                    "verse_nr": "16",
                    "verse": "\u2018Afta dis I goin come back An I goin make David\u02bcs ohana come good one mo time, Jalike wen dey fix up one poho house."
                },
                "17": {
                    "verse_nr": "17",
                    "verse": "Den all da odda peopos, Dey can look fo da Boss, An all da peopo dat not Jews dat stay mines, Dey can look fo me too."
                },
                "18": {
                    "verse_nr": "18",
                    "verse": "Dass wat da Boss say. He da One dat do all dis stuff An he wen tell us dis long time ago.\u2019 \u201d"
                },
                "19": {
                    "verse_nr": "19",
                    "verse": "An James say dis too: \u201cDass why I tink mo betta we no put rules dat goin make um mo hard fo da diffren peopos dat not Jews fo trus God."
                },
                "20": {
                    "verse_nr": "20",
                    "verse": "Mo betta we write um one letta fo help da Jews an da odda peopo get togedda. We tell um fo no eat da food da peopo wen give to da idol kine gods, an no fool aroun, an no eat da meat from da animals dey wen choke, an no eat da blood too."
                },
                "21": {
                    "verse_nr": "21",
                    "verse": "Cuz da Rules Moses wen write down, get peopo teach dat stuff in all da towns from long time ago, an dey read um in all da Jewish churches every Rest Day.\u201d"
                },
                "22": {
                    "verse_nr": "22",
                    "verse": "Da Letta Fo Da Peopo Dat Not Jews Dat Trus Jesus - Den da guys Jesus wen send, an da older leadas, an all da Jerusalem church guys, dey wen pick some a dea own guys fo send um Antiok wit Paul an Barnabas. Dey wen pick Judas Barsabbas, an Silas, two guys dat wen lead da bruddas an sistas."
                },
                "23": {
                    "verse_nr": "23",
                    "verse": "Dey wen send dis letta wit dem: \u201cDis letta from da guys Jesus wen send, an from da older leadas. We stay yoa bruddas. Aloha fo all you bruddas an sistas dat not Jews dat stay Antiok town, an Syria, an Cilicia."
                },
                "24": {
                    "verse_nr": "24",
                    "verse": "We hear dat some guys wen go by you guys from ova hea, but we neva send um. Dey wen bodda you guys, an wat dey wen say bout gotta cut skin, wen make you guys all mix up."
                },
                "25": {
                    "verse_nr": "25",
                    "verse": "So, us guys wen talk togedda, an tink stay good fo pick some guys fo send um by you guys, wit our good friends Barnabas an Paul."
                },
                "26": {
                    "verse_nr": "26",
                    "verse": "Barnabas an Paul almos wen mahke cuz dey stick wit da Boss Jesus, da Spesho Guy God Wen Send."
                },
                "27": {
                    "verse_nr": "27",
                    "verse": "Dass why we send Judas an Silas so dey can tell you guys dat wat we wen write stay true."
                },
                "28": {
                    "verse_nr": "28",
                    "verse": "God\u02bcs Spesho Spirit an us guys tink no good fo us put hard kine rules on top you guys, ony dis:"
                },
                "29": {
                    "verse_nr": "29",
                    "verse": "No eat da meat from da sacrifices dey wen make fo da idol kine gods, no eat blood, o da meat from da animal dey wen choke, an no mo fool aroun. You guys goin do good if you no do dat kine stuff. Dass all.\u201d"
                },
                "30": {
                    "verse_nr": "30",
                    "verse": "Dey wen send da guys, an dey wen go Antiok town. Dey wen tell all da church guys fo come togedda, an dey give um da letta."
                },
                "31": {
                    "verse_nr": "31",
                    "verse": "Da peopo wen read um an dey stay good inside, cuz da letta wen kokua dem."
                },
                "32": {
                    "verse_nr": "32",
                    "verse": "Judas an Silas, dey wen talk fo God. So dey kokua da bruddas an sistas fo come strong, an wen help um trus God moa."
                },
                "33": {
                    "verse_nr": "33",
                    "verse": "Dey wen stay dea long time, an den da bruddas wen send um back wit aloha so dey can go by da guys dat wen send um befo."
                },
                "34": {
                    "verse_nr": "34",
                    "verse": "[But Silas wen like stay ova dea.]"
                },
                "35": {
                    "verse_nr": "35",
                    "verse": "Paul an Barnabas wen stay Antiok town. Dem an plenny odda guys, dey wen teach wat da Boss Jesus wen say an tell da Good Stuff From God."
                },
                "36": {
                    "verse_nr": "36",
                    "verse": "Paul An Barnabas Split Up - Afta long time Paul wen tell Barnabas, \u201cWe go back an stay wit da bruddas an sistas in all da towns wea we wen teach wat da Boss wen say, so we know how dey stay.\u201d"
                },
                "37": {
                    "verse_nr": "37",
                    "verse": "Barnabas wen like take John Mark wit dem."
                },
                "38": {
                    "verse_nr": "38",
                    "verse": "But Paul neva like take um, cuz John Mark wen go way from dem befo, in Pamfylia, an neva work wit dem from dat time."
                },
                "39": {
                    "verse_nr": "39",
                    "verse": "Paul an Barnabas no can tink da same way, an dey wen talk hard. So dey wen split up. Barnabas wen take da guy Mark an wen sail up Cyprus side."
                },
                "40": {
                    "verse_nr": "40",
                    "verse": "Paul wen take Silas an wen go way, an da bruddas an sistas wen aks God fo take care dem wit his aloha."
                },
                "41": {
                    "verse_nr": "41",
                    "verse": "Paul dem wen go Syria an Cilicia, an wen kokua da church guys."
                }
            }
        },
        "16": {
            "chapter_nr": "16",
            "chapter": {
                "1": {
                    "verse_nr": "1",
                    "verse": "Timoty Go Wit Paul An Silas - Paul wen go Derbe an Lystra. Had one guy ova dea name Timoty dat wen stay tight wit Jesus. His mudda stay Jewish, an she wen trus da Good Stuff Bout Jesus. His fadda not Jewish, he Greek."
                },
                "2": {
                    "verse_nr": "2",
                    "verse": "Da bruddas an sistas inside Lystra an Iconium stay talk good tings bout Timoty."
                },
                "3": {
                    "verse_nr": "3",
                    "verse": "Paul wen like take Timoty wit him wen dey go all ova, so Paul wen cut skin Timoty, cuz da Jewish peopo in dat place know dat his fadda stay Greek."
                },
                "4": {
                    "verse_nr": "4",
                    "verse": "Dey wen go from one town to anodda. An dey wen tell da peopo dea da stuff from da guys Jesus wen send an da older leadas Jerusalem side, wat dey wen say, all dat stuff Jesus guys gotta do."
                },
                "5": {
                    "verse_nr": "5",
                    "verse": "Dey wen kokua all da church peopo, an dat wen make um trus Jesus moa. An den had plenny odda peopo dat wen trus da Good Stuff Bout Jesus too."
                },
                "6": {
                    "verse_nr": "6",
                    "verse": "Paul See Someting Jalike One Dream Inside Troas Town - Dey wen go all ova Frygia side an Galatia side. But God\u02bcs Spesho Spirit neva let um tell wat God say Asia side."
                },
                "7": {
                    "verse_nr": "7",
                    "verse": "Dey wen come near Mysia, an dey wen try fo go inside Bitynia, but Jesus Spirit neva let um go inside dea."
                },
                "8": {
                    "verse_nr": "8",
                    "verse": "So den dey wen pass by Mysia an wen go Troas town."
                },
                "9": {
                    "verse_nr": "9",
                    "verse": "Dat nite Paul wen see someting jalike one dream. He wen see one guy from Macedonia stand dea an beg um, \u201cTry come ova hea Macedonia side fo help us.\u201d"
                },
                "10": {
                    "verse_nr": "10",
                    "verse": "Afta Paul see dat, we wen come ready fast fo go Macedonia side. We tink dat God wen call us fo go tell da Good Stuff From Him to da peopo ova dea."
                },
                "11": {
                    "verse_nr": "11",
                    "verse": "Lydia Trus Da Good Stuff Inside Philippi - We wen sail from Troas strait to Samotrace. Den da nex day to Neapolis."
                },
                "12": {
                    "verse_nr": "12",
                    "verse": "We wen go way from dea an go Philippi, one place da Rome govermen wen run. Dat da main town fo Macedonia. We wen stay ova dea litto wile."
                },
                "13": {
                    "verse_nr": "13",
                    "verse": "On da Rest Day we wen go outside da town by da river side. We wen tink dat get one place fo pray ova dea. We sit down an wen start fo talk story wit da wahines dat wen go ova dea."
                },
                "14": {
                    "verse_nr": "14",
                    "verse": "One wahine dea name Lydia wen listen. She sell purple cloth from Tyatira town. She everytime go down an pray to God. Da Boss Jesus wen open her heart, an she wen like take in wat Paul wen say."
                },
                "15": {
                    "verse_nr": "15",
                    "verse": "Her an her ohana wen get baptize, an she wen tell us, \u201cIf you tink I trus da Boss Jesus, try come an stay my house.\u201d So den we wen go wit her."
                },
                "16": {
                    "verse_nr": "16",
                    "verse": "Inside Da Philippi Jail - One time we stay going da place fo pray, an one slave girl come by us. She get one bad kine spirit in charge a her dat help her tell da stuffs dat goin happen bumbye. She wen make plenny money fo her boss guys, cuz she wen tell da peopo wat goin happen to dem."
                },
                "17": {
                    "verse_nr": "17",
                    "verse": "Dat girl wen walk behind Paul an all us odda guys, an yell, \u201cEh! Dese guys work fo da God Dat Get Mo Power Den All Da Odda Gods. Dese guys, dey stay telling you guys how you can come outa da bad kine stuff you guys stay do.\u201d"
                },
                "18": {
                    "verse_nr": "18",
                    "verse": "She stay saying dis plenny days, an dat wen bodda Paul to da max. He wen turn aroun an tell da spirit dat stay in charge a her, \u201cCuz a Jesus, da Spesho Guy God Wen Send, I tell you fo let her go!\u201d An right den an dea da spirit wen let go da girl."
                },
                "19": {
                    "verse_nr": "19",
                    "verse": "Wen da bosses fo da slave girl wen know dat dea chance fo make money all pau, dey wen grab Paul an Silas an drag um inside da open market place fo see da leada guys."
                },
                "20": {
                    "verse_nr": "20",
                    "verse": "Da bosses fo da slave girl wen bring um in front da govermen guys, an da boss guys say, \u201cDese buggas stay Jews, an dey stay make big trouble inside our town."
                },
                "21": {
                    "verse_nr": "21",
                    "verse": "Stay agains our Rules fo us guys believe o do da kine stuff dese buggas teach. Cuz us guys dat get da same rights jalike da Rome peopo, you know.\u201d"
                },
                "22": {
                    "verse_nr": "22",
                    "verse": "All da peopo wen come togedda wit dem an stand up agains Paul an Silas. An da govermen guys tell dea guys fo take off Paul an Silas clotheses an whip um."
                },
                "23": {
                    "verse_nr": "23",
                    "verse": "Afta dey wen whip um real hard, dey wen throw um inside da jail. Dey tell da jaila guy fo watch um real good."
                },
                "24": {
                    "verse_nr": "24",
                    "verse": "Wen da jaila guy hear dat, he wen throw um inside da deep jail, an wen lock dea feets in da wood shackles."
                },
                "25": {
                    "verse_nr": "25",
                    "verse": "Midnite, Paul an Silas stay praying an singing songs fo God, an da odda prisona guys inside da jail wen listen to dem."
                },
                "26": {
                    "verse_nr": "26",
                    "verse": "Right den an dea da groun wen shake real hard so da whole jail wen shake. Den all da doors fo da jail wen open. An da chains wen fall off all da prisona guys."
                },
                "27": {
                    "verse_nr": "27",
                    "verse": "Da jaila guy wen wake up. Wen he see dat da jail doors stay open, he pull out his sword fo kill himself, cuz he tink dat da prisona guys wen bag."
                },
                "28": {
                    "verse_nr": "28",
                    "verse": "But Paul wen yell, \u201cEh! No hurt yoaself! Us guys all stay hea!\u201d"
                },
                "29": {
                    "verse_nr": "29",
                    "verse": "Da jaila guy wen tell da odda guys fo bring one light. Den he wen run inside da jail an wen go down in front Paul an Silas. He stay shaking real hard."
                },
                "30": {
                    "verse_nr": "30",
                    "verse": "He wen take um outside da place an say, \u201cYou guys, wat I gotta do so I can come outa da bad kine stuff I stay in?\u201d"
                },
                "31": {
                    "verse_nr": "31",
                    "verse": "Dey say, \u201cTrus da Boss Jesus, an you goin get outa all da bad kine stuff you wen do. Same ting fo yoa ohana.\u201d"
                },
                "32": {
                    "verse_nr": "32",
                    "verse": "Den dey tell him an all his ohana da Good Stuff bout da Boss Jesus."
                },
                "33": {
                    "verse_nr": "33",
                    "verse": "Was nite time, an da jaila guy wen take um an wen wash dea cuts. An right den an dea, him an all his ohana wen get baptize."
                },
                "34": {
                    "verse_nr": "34",
                    "verse": "Da jaila guy wen bring um inside his house, an feed um. Him an his ohana wen feel real good inside, cuz now dey stay trus God."
                },
                "35": {
                    "verse_nr": "35",
                    "verse": "Wen da sun wen come up, da Rome govermen guys wen send da police guys by da jaila guy fo tell him, \u201cLet da guys go.\u201d"
                },
                "36": {
                    "verse_nr": "36",
                    "verse": "Da jaila guy wen tell Paul, \u201cDa govermen guys wen say dat you an Silas can go. So, go wit aloha.\u201d"
                },
                "37": {
                    "verse_nr": "37",
                    "verse": "But Paul wen tell da police guys, \u201cDey wen whip us in front all da peopo, but dey neva even check fo find out if we wen do someting wrong. An dey wen throw us inside da jail. But us guys, we get da same rights jalike da Rome peopo too, you know. An now dey like send us away so nobody know. No way! Da govermen guys, dey da guys gotta come an take us outside demself.\u201d"
                },
                "38": {
                    "verse_nr": "38",
                    "verse": "Da police guys wen tell da govermen guys wat Paul an Silas wen say. Wen dey wen know dat Paul an Silas get da same rights jalike da Rome peopo, dey wen come real scared."
                },
                "39": {
                    "verse_nr": "39",
                    "verse": "Da govermen guys wen come an tell Paul an Silas dey sorry, an take um outside da jail, an beg um fo go way from da town."
                },
                "40": {
                    "verse_nr": "40",
                    "verse": "Afta Paul an Silas wen go outside da jail, dey wen go Lydia\u02bcs house. Dey wen meet da bruddas an sistas dea, an give um good kine words. Den dey wen go."
                }
            }
        },
        "17": {
            "chapter_nr": "17",
            "chapter": {
                "1": {
                    "verse_nr": "1",
                    "verse": "Inside Tessalonika - Dey wen go thru Amfipolis an Apollonia, an wen come Tessalonika. Had one Jewish church ova dea."
                },
                "2": {
                    "verse_nr": "2",
                    "verse": "Paul wen go da Jewish church, jalike he everytime wen go. Fo three week on da Rest Day he wen talk to dem bout da Bible."
                },
                "3": {
                    "verse_nr": "3",
                    "verse": "He wen teach um an show um dat da Spesho Guy God Wen Send gotta suffa an come back alive from mahke. He say, \u201cDis guy Jesus I stay tell you guys bout, he da Spesho Guy God Wen Send.\u201d"
                },
                "4": {
                    "verse_nr": "4",
                    "verse": "Some a da Jewish peopo wen trus wat he say, an wen go wit Paul an Silas. An plenny guys dat not Jewish dat get plenny respeck fo God, an plenny wahines dat stay importan, dey wen trus da Good Stuff Bout Jesus too."
                },
                "5": {
                    "verse_nr": "5",
                    "verse": "But da Jewish guys wen come jealous. So dey wen get togedda some bad kine guys from da market place, an dey wen come one big gang, an wen start one big beef inside da town. Dey wen run by one guy name Jason\u02bcs house fo look fo Paul an Silas so dey can bring um outside by da peopo."
                },
                "6": {
                    "verse_nr": "6",
                    "verse": "But dey no can find um. Az why dey wen drag Jason an some odda bruddas in front da town leadas. Dey wen yell, \u201cDese guys, dey wen make big trouble all ova da whole world, an now dey stay come ova hea."
                },
                "7": {
                    "verse_nr": "7",
                    "verse": "Dis guy Jason wen tell dem fo make house his place. An dey all stay broke King Cesar\u02bcs rules, cuz dey say get one nodda King, one guy name Jesus.\u201d"
                },
                "8": {
                    "verse_nr": "8",
                    "verse": "Wen dey hear dat, all da peopo an da town leadas, wen bodda dem plenny."
                },
                "9": {
                    "verse_nr": "9",
                    "verse": "Den dey wen make Jason an da odda guys pay some money, an dey wen let um go."
                },
                "10": {
                    "verse_nr": "10",
                    "verse": "Inside Berea - Dat nite da bruddas wen send Paul an Silas away to Berea. Wen dey wen come ova dea, dey wen go da Jewish church."
                },
                "11": {
                    "verse_nr": "11",
                    "verse": "Da Berea peopo, dey mo betta den da Tessalonika peopo, cuz dey wen like take in da Good Stuff Bout Jesus, an dey wen check out wat da Bible wen say from befo time, every day, fo find out if wat Paul wen say stay true."
                },
                "12": {
                    "verse_nr": "12",
                    "verse": "Plenny Jewish peopo, an plenny wahines dat not Jewish dat stay importan, an plenny guys dat not Jewish, dey all wen trus da Good Stuff Bout Jesus."
                },
                "13": {
                    "verse_nr": "13",
                    "verse": "Wen da Jewish guys inside Tessalonika wen know dat Paul stay teach wat God say inside Berea, dey wen go ova dea too, an dey wen make plenny peopo like beef."
                },
                "14": {
                    "verse_nr": "14",
                    "verse": "Da bruddas wen send Paul da coast side fast, but Silas an Timoty wen stay inside Berea."
                },
                "15": {
                    "verse_nr": "15",
                    "verse": "Da guys dat wen go wit Paul wen take him to Athens. Den dey wen go back an wen tell Silas an Timoty fo go by Paul fast."
                },
                "16": {
                    "verse_nr": "16",
                    "verse": "Inside Athens - Paul wen wait fo dem inside Athens, an he wen bum out wen he wen see had plenny idol kine gods ova dea."
                },
                "17": {
                    "verse_nr": "17",
                    "verse": "He wen go da Jewish church an wen talk wit da Jewish peopo bout da Good Stuff, an da Greek peopo dat had plenny respeck fo God, he wen talk wit dem too. An, he wen go da market place every day an talk to da peopo dat stay come dea."
                },
                "18": {
                    "verse_nr": "18",
                    "verse": "Some teachas dat tink like da guy Epicureas an odda teachas dat tink like da Stoic guys, dey wen come fo talk wit Paul. Some a dem wen say, \u201cWat dis mynah bird guy trying fo say?\u201d Odda guys wen say, \u201cSound like he telling bout odda peopo\u02bcs gods.\u201d Dey wen say, dat cuz Paul stay teaching da Good Stuff Bout Jesus, an telling peopo dat Jesus wen come back alive from mahke."
                },
                "19": {
                    "verse_nr": "19",
                    "verse": "Den dey wen take Paul in front da leada guys dat stay come togedda on top Ares Hill. Dey say, \u201cTell us bout dis new kine stuff you stay teach."
                },
                "20": {
                    "verse_nr": "20",
                    "verse": "You stay tell us some stuff we no can figga, an we like know wat dat mean.\u201d"
                },
                "21": {
                    "verse_nr": "21",
                    "verse": "(You know, all da peopo from Athens an da peopo from odda places dat stay dea, dey everytime talk bout an listen to da new kine stuff. Dass all dey do.)"
                },
                "22": {
                    "verse_nr": "22",
                    "verse": "Paul wen stand up in da middle a dem guys on top Ares Hill, an say, \u201cYou guys from Athens, I see dat you guys everytime do da religious kine stuff."
                },
                "23": {
                    "verse_nr": "23",
                    "verse": "Cuz wen I wen walk aroun an see all da places wea you guys go down an pray, I even wen find one altar place dat get one writing on top um dat say, \u2018Fo Da God We Donno.\u2019 Now I goin tell you bout da god dat you go down an pray to, dat you donno."
                },
                "24": {
                    "verse_nr": "24",
                    "verse": "Da God dat wen make da world an all da stuff inside um, he da Boss fo da sky an da earth. He no stay inside da temples da peopo make."
                },
                "25": {
                    "verse_nr": "25",
                    "verse": "Peopo no need take care him jalike if he stay need someting. Cuz he da One dat stay make all da peopo alive, an he give dem air fo breathe, an all da odda stuff."
                },
                "26": {
                    "verse_nr": "26",
                    "verse": "From one guy, God wen make all da peopos, so dey can stay all ova da world. He wen make da times an da places fo dem fo stay."
                },
                "27": {
                    "verse_nr": "27",
                    "verse": "God wen do dat so da peopo can go look fo him. Den might be dey goin reach out an find him. But he no stay far from every one a us guys."
                },
                "28": {
                    "verse_nr": "28",
                    "verse": "\u2018Cuz a him we stay an move an do everyting.\u2019 Jalike yoa own poet guys wen say, \u2018We stay his kids.\u2019"
                },
                "29": {
                    "verse_nr": "29",
                    "verse": "Cuz we stay his kids, no good if we tink dat God stay jalike one idol kine god dat one guy wen tink bout an make from gold o silva o one stone."
                },
                "30": {
                    "verse_nr": "30",
                    "verse": "Befo time God wen let da peopo tink dat stuff, cuz dey neva know, but now he stay tell all da peopo all ova da world dat dey gotta come sorry fo all da bad kine stuff dey wen do, an pau do um."
                },
                "31": {
                    "verse_nr": "31",
                    "verse": "He wen make one day wen he goin judge everybody inside da world. He goin send one guy fo judge um da right way. He wen show dat dis stay true cuz he wen bring dat guy back alive from mahke.\u201d"
                },
                "32": {
                    "verse_nr": "32",
                    "verse": "Wen dey wen hear him say dat one guy wen come back alive from mahke, some a dem guys wen make fun a him. But odda guys say, \u201cWe like hear you talk bout dis stuff one mo time.\u201d"
                },
                "33": {
                    "verse_nr": "33",
                    "verse": "Den Paul wen go way from da main leadas."
                },
                "34": {
                    "verse_nr": "34",
                    "verse": "Some guys wen go wit Paul an trus da Good Stuff Bout Jesus. One a dem guys name Dionysius, he wen stay one leada guy, an one wahine name Damaris, an odda peopo, dey wen trus Jesus."
                }
            }
        },
        "18": {
            "chapter_nr": "18",
            "chapter": {
                "1": {
                    "verse_nr": "1",
                    "verse": "Inside Corint - Afta dat Paul wen go way from Athens an wen go Corint."
                },
                "2": {
                    "verse_nr": "2",
                    "verse": "Ova dea he wen come by one Jewish guy name Aquila. He from Pontus, an he jus wen come from Italy wit his wife Priscilla. Cesar Claudius da Big King wen tell all da Jewish peopo fo get outa Rome town, az why. Paul wen go an talk wit dem."
                },
                "3": {
                    "verse_nr": "3",
                    "verse": "Paul make tents, an Aquila an Priscilla wen make um too, so he wen stay wit dem an work wit dem."
                },
                "4": {
                    "verse_nr": "4",
                    "verse": "Every Rest Day he talk plenny wit da Jewish peopo an da peopo dat not Jewish inside da Jewish church fo try help um trus da Good Stuff Bout Jesus."
                },
                "5": {
                    "verse_nr": "5",
                    "verse": "Silas an Timoty wen come from Macedonia. An den Paul wen ony talk to da Jewish peopo everytime. He tell um da Good Stuff Bout Jesus, dat he da Spesho Guy God Wen Send."
                },
                "6": {
                    "verse_nr": "6",
                    "verse": "But wen da Jewish guys wen stand up agains Paul an wen talk bad to him, he wen shake out his clotheses fo show he wen had it wit dem, an wen tell um, \u201cYou guys get da blame if you guys goin be cut off from God! I no mo da blame fo dat. Now I goin go talk wit da peopo dat not Jews.\u201d"
                },
                "7": {
                    "verse_nr": "7",
                    "verse": "Den he wen go way from da Jewish church, an wen go nex door, da house wea one guy name Titius Justus live. Dat guy, he get plenny respeck fo God."
                },
                "8": {
                    "verse_nr": "8",
                    "verse": "Crispus, he da leada guy fo da Jewish church. Him an all his ohana wen trus da Boss Jesus. An had plenny peopo from Corint dat wen hear Paul an trus Jesus too, an wen get baptize."
                },
                "9": {
                    "verse_nr": "9",
                    "verse": "One nite Paul wen see someting jalike one dream. Da Boss Jesus wen tell him, \u201cNo need be scared. No give up telling da Good Stuff."
                },
                "10": {
                    "verse_nr": "10",
                    "verse": "Cuz I stay wit you, an nobody goin hurt you. Plenny peopo from dis town, dey stay mines.\u201d"
                },
                "11": {
                    "verse_nr": "11",
                    "verse": "So Paul wen stay ova dea an wen teach um wat God wen say fo one year an a half."
                },
                "12": {
                    "verse_nr": "12",
                    "verse": "Wen Gallio stay governa fo Akaia, da Jews wen gang up on Paul an wen take him in front da governa."
                },
                "13": {
                    "verse_nr": "13",
                    "verse": "Da Jews wen tell da governa, \u201cDis guy, he stay make da peopo go down an pray to God da way dat stay agains our Rules.\u201d"
                },
                "14": {
                    "verse_nr": "14",
                    "verse": "Paul wen start fo talk, but Governa Gallio wen tell da Jews, \u201cIf you Jewish guys wen squawk bout someting dat stay wrong o some crime, den dass good fo me fo listen to you guys."
                },
                "15": {
                    "verse_nr": "15",
                    "verse": "But you guys squawk bout how da guy talk, an names, an yoa own rules. So you guys make um right yoaself. I no goin judge dat kine stuff.\u201d"
                },
                "16": {
                    "verse_nr": "16",
                    "verse": "An he wen tell his guys fo throw um outside da place."
                },
                "17": {
                    "verse_nr": "17",
                    "verse": "Den da Jewish guys wen grab Sostenes, da Jewish church leada guy, an wen bus um up in front da governa. But Gallio neva care bout dat."
                },
                "18": {
                    "verse_nr": "18",
                    "verse": "Paul Go Back To Antiok - Paul wen stay Corint long time. Den he wen go way from da bruddas an wen sail Syria side. Priscilla an Aquila wen go wit him. Befo Paul wen sail, he cut off his hair inside Kenkrea, cuz he wen make one promise fo do someting."
                },
                "19": {
                    "verse_nr": "19",
                    "verse": "Dey wen come Efesus, an Paul wen go way from Priscilla an Aquila. Paul wen go inside da Jewish church, an wen talk to da Jewish peopo fo help um trus da Good Stuff Bout Jesus."
                },
                "20": {
                    "verse_nr": "20",
                    "verse": "Dey wen tell him fo stay ova dea some moa, but he neva like."
                },
                "21": {
                    "verse_nr": "21",
                    "verse": "Wen he stay going, he wen promise dem, \u201cI goin come back if az wat God like.\u201d Den he wen sail from Efesus."
                },
                "22": {
                    "verse_nr": "22",
                    "verse": "Wen Paul wen come Cesarea, he wen go show face to da church guys. Den he wen go Antiok."
                },
                "23": {
                    "verse_nr": "23",
                    "verse": "He wen stay Antiok long time. Den he wen go all ova Galatia an Frygia, an wen kokua da peopo dat stay tight wit Jesus."
                },
                "24": {
                    "verse_nr": "24",
                    "verse": "Apollos Stay Inside Efesus An Corint - One Jewish guy name Apollos wen come to Efesus. He from Alexandria. He one guy dat wen go school long time, an he know plenny stuff from da Bible."
                },
                "25": {
                    "verse_nr": "25",
                    "verse": "Befo time odda bruddas wen teach him bout da Boss Jesus, an da way he wen talk, everybody know he tink dass importan. He wen teach da right way bout Jesus. But he ony know bout da guy John\u02bcs baptism."
                },
                "26": {
                    "verse_nr": "26",
                    "verse": "He wen start fo talk wit power inside da Jewish church. Wen Priscilla an Aquila hear him, dey tell him fo come dea house. An dey teach him bout Jesus way mo betta."
                },
                "27": {
                    "verse_nr": "27",
                    "verse": "Apollos wen like go Akaia, an da bruddas wen kokua him. Dey wen write one letta fo da bruddas an sistas ova dea, so dey goin give Apollos dea aloha. Wen he go ova dea, he wen help da peopo dat wen trus God cuz God wen do plenny good tings fo dem."
                },
                "28": {
                    "verse_nr": "28",
                    "verse": "An he wen talk wit plenny power to da Jewish guys in front all da peopo. He show um proof from da Bible dat Jesus, he da Spesho Guy God Wen Send."
                }
            }
        },
        "19": {
            "chapter_nr": "19",
            "chapter": {
                "1": {
                    "verse_nr": "1",
                    "verse": "Paul Stay Inside Efesus - Apollos wen stay inside Corint. Paul wen go da back road, an come Efesus. He find some guys dat trus God ova dea."
                },
                "2": {
                    "verse_nr": "2",
                    "verse": "He aks um, \u201cYou wen get God\u02bcs Spesho Spirit fo take charge you wen you wen trus God, o wat?\u201d Dey say, \u201cWe neva even hear bout God\u02bcs Spesho Spirit befo dis.\u201d"
                },
                "3": {
                    "verse_nr": "3",
                    "verse": "Paul say, \u201cWat kine baptism you wen get?\u201d Dey say, \u201cDa kine baptism John wen make.\u201d"
                },
                "4": {
                    "verse_nr": "4",
                    "verse": "Paul say, \u201cJohn\u02bcs baptism stay fo da peopo dat come sorry fo all da bad kine stuff dey wen do, an pau do um. He tell dem fo trus da Guy dat goin come bumbye, Jesus.\u201d"
                },
                "5": {
                    "verse_nr": "5",
                    "verse": "Wen dey hear dat, dey wen get baptize fo show dey wen trus da Boss Jesus."
                },
                "6": {
                    "verse_nr": "6",
                    "verse": "Wen Paul wen put his hands on top dem, God\u02bcs Spesho Spirit wen take charge a dem. So den dey wen talk odda kine talk, an wen tell wat God wen say."
                },
                "7": {
                    "verse_nr": "7",
                    "verse": "Had bout twelve guys ova dea dat time."
                },
                "8": {
                    "verse_nr": "8",
                    "verse": "Paul wen go inside da Jewish church. Fo three months he not scared fo tell da Good Stuff Bout Jesus. He teach um real good bout how dey can get God fo dea King, so dey can trus him."
                },
                "9": {
                    "verse_nr": "9",
                    "verse": "But some a dem wen get all hard head. Dey neva like trus da Good Stuff, an dey wen talk any kine in front everybody bout da Boss Jesus way. So den Paul wen go way from dem. He wen take da guys dat stay tight wit Jesus wit him, an dey wen talk togedda every day inside da big room at Hale O Tyrannus."
                },
                "10": {
                    "verse_nr": "10",
                    "verse": "Dey wen do dat fo two years, an all da Jewish peopo an da peopo inside Asia dat talk Greek wen hear wat da Boss Jesus wen say."
                },
                "11": {
                    "verse_nr": "11",
                    "verse": "Sceva\u02bcs Boys - God wen help Paul do real awesome stuff wit power."
                },
                "12": {
                    "verse_nr": "12",
                    "verse": "Dey wen take handkerchiefs an aprons dat he wen touch, an bring um by da sick peopo, an dey wen come good. An da bad kine spirits wen let da peopo go."
                },
                "13": {
                    "verse_nr": "13",
                    "verse": "Had some Jewish guys dat wen go all ova an make da bad kine spirits let go da peopo. Dey wen try use da Boss Jesus name fo make da bad kine spirits let um go. Dey say, \u201cWit Jesus power, da guy Paul talk bout, I tell you bad kine spirits fo let go da guy.\u201d"
                },
                "14": {
                    "verse_nr": "14",
                    "verse": "Had one a da Jewish main priest ohana guys name Sceva dat get seven boys. Dey wen make lidat."
                },
                "15": {
                    "verse_nr": "15",
                    "verse": "But da bad kine spirit wen tell dem, \u201cI know who Jesus, an I know who Paul, but who you guys?\u201d"
                },
                "16": {
                    "verse_nr": "16",
                    "verse": "Den da guy dat get da bad kine spirit wen jump um, an hold um down. Den he wen bus um all up. So den dey wen all run outside da house naked an all bleeding."
                },
                "17": {
                    "verse_nr": "17",
                    "verse": "Da Jewish peopo an da Greek peopo dat stay inside Efesus wen hear bout dat, an dey wen all come real scared. An dey wen get plenny respeck fo da Boss Jesus."
                },
                "18": {
                    "verse_nr": "18",
                    "verse": "Plenny peopo dat trus da Boss now, wen come fo tell everybody all da bad kine stuff dey wen do."
                },
                "19": {
                    "verse_nr": "19",
                    "verse": "Befo time, plenny a dem guys wen make da kahuna. So dey wen come an pile up all dea kahuna books, an burn um in front everybody. Wen dey wen figga how plenny da books cost, wen cost um fifty tousand silva piece."
                },
                "20": {
                    "verse_nr": "20",
                    "verse": "Dass how plenny peopo wen hear wat da Boss Up Dea wen say, an trus him, an wen do wat he say."
                },
                "21": {
                    "verse_nr": "21",
                    "verse": "Da Big Beef Inside Efesus - Afta all dat wen happen, Paul wen tink fo go Jerusalem, an go thru Macedonia an Akaia. He say, \u201cAfta I go ova dea, den I gotta go Rome too.\u201d"
                },
                "22": {
                    "verse_nr": "22",
                    "verse": "He wen send two a his helpa guys Macedonia side, Timoty an Erastus. But he wen stay Asia side litto wile moa."
                },
                "23": {
                    "verse_nr": "23",
                    "verse": "Dat time some guys wen make big trouble bout Jesus way."
                },
                "24": {
                    "verse_nr": "24",
                    "verse": "Had one guy name Demetrius dat wen make stuff from silva. He make silva tings dat look jalike da temple fo da idol kine wahine god Artemis. Da guys dat work fo him wen make plenny money."
                },
                "25": {
                    "verse_nr": "25",
                    "verse": "He tell um all fo come, an da worka guys dat wen make odda stuff fo dem. An he wen say, \u201cEh, you guys, you know us guys get plenny money cuz a all da stuff we make."
                },
                "26": {
                    "verse_nr": "26",
                    "verse": "An you guys see an hear dat dis guy Paul wen make plenny peopo trus dis odda stuff, an wen turn away plenny peopo hea inside Efesus, an all ova Asia. He say da idol kine gods da peopo make no stay gods fo real."
                },
                "27": {
                    "verse_nr": "27",
                    "verse": "Cuz a dat da peopo goin talk stink bout da stuff us guys make, an mo worse, dey goin tink da temple fo da big wahine god Artemis no good. She stay awesome, an da peopo all ova Asia an da world go down an pray to her. But dese guys, bumbye dey goin wipe her out!\u201d"
                },
                "28": {
                    "verse_nr": "28",
                    "verse": "Wen da peopo wen hear dat, dey wen come plenny huhu, an wen start fo yell, \u201cArtemis from Efesus, she get plenny power!\u201d"
                },
                "29": {
                    "verse_nr": "29",
                    "verse": "Right den an dea, all da peopo inside Efesus wen come all mix up an wen make big noise. Da peopo wen grab Gaius an Aristarkus, two guys from Macedonia dat wen stay wit Paul, an dey all wen run togedda inside da stadium."
                },
                "30": {
                    "verse_nr": "30",
                    "verse": "Paul wen like go in front da peopo, but Jesus guys neva let him."
                },
                "31": {
                    "verse_nr": "31",
                    "verse": "Even some a da leada guys fo Asia, dey Paul\u02bcs friends, an dey wen send him one letta dat say, \u201cNo go inside da stadium!\u201d"
                },
                "32": {
                    "verse_nr": "32",
                    "verse": "Everybody wen stay all mix up. Some guys wen yell one ting, an odda guys one nodda ting. Plenny peopo neva know how come dey wen go ova dea."
                },
                "33": {
                    "verse_nr": "33",
                    "verse": "Da Jewish peopo wen push one guy name Alexander in front, an some a da peopo wen yell at him wat fo do. He wen wave his arms fo tell dem fo no make noise so he can talk."
                },
                "34": {
                    "verse_nr": "34",
                    "verse": "But wen da peopo wen figga dat he one Jewish guy, dey all yell togedda fo two hours, \u201cArtemis from Efesus, she get plenny power!\u201d"
                },
                "35": {
                    "verse_nr": "35",
                    "verse": "Den da town secretary fo Efesus wen make da peopo shut dea mouts, an say, \u201cYou peopo from Efesus! Everybody know dat Efesus town take care a da temple fo da importan wahine god Artemis, an her idol dat drop down from da sky, yeah?"
                },
                "36": {
                    "verse_nr": "36",
                    "verse": "Nobody can say dass not true! Dass why you guys betta shut yoa mouts an no do someting stupid."
                },
                "37": {
                    "verse_nr": "37",
                    "verse": "You guys bring dese guys ova hea, an dey neva steal notting from da temple, an dey neva talk stink bout our wahine god."
                },
                "38": {
                    "verse_nr": "38",
                    "verse": "So den, if Demetrius an his worka guys get anyting fo say agains somebody, dey can go in front da judge an da governas. Dey can make one squawk agains um ova dea."
                },
                "39": {
                    "verse_nr": "39",
                    "verse": "If you get mo tings you like fo say agains dem, you gotta come togedda an do um jalike da rules say."
                },
                "40": {
                    "verse_nr": "40",
                    "verse": "Cuz dis way, da army guys can bus us fo make big beef, cuz we no can tell um stay good we wen make lidis.\u201d"
                },
                "41": {
                    "verse_nr": "41",
                    "verse": "Wen he wen pau say dat, den he wen tell everybody fo go home."
                }
            }
        },
        "20": {
            "chapter_nr": "20",
            "chapter": {
                "1": {
                    "verse_nr": "1",
                    "verse": "Paul Dem Go Macedonia An Greece - Wen da big noise wen pau, Paul wen tell Jesus guys fo come by him. He wen kokua dem, an wen tell um aloha, an den wen go Macedonia."
                },
                "2": {
                    "verse_nr": "2",
                    "verse": "He wen go thru Macedonia, an wen talk to da peopo ova dea an kokua dem. An den he wen go Greece side."
                },
                "3": {
                    "verse_nr": "3",
                    "verse": "He wen stay ova dea three months. He stay ready fo sail Syria side, but da Jewish guys wen make plan fo kill him, so he wen go back thru Macedonia."
                },
                "4": {
                    "verse_nr": "4",
                    "verse": "Sopater from Berea, Pyrrhus boy, an Aristarkus an Sekundus from Tessalonika, Gaius from Derbe, Timoty, an Tykicus an Trofimus from Asia, dey all wen go wit him."
                },
                "5": {
                    "verse_nr": "5",
                    "verse": "Dem guys wen go ahead an wen wait fo us inside Troas."
                },
                "6": {
                    "verse_nr": "6",
                    "verse": "We wen sail from Philippi afta da spesho religious time fo da Bread Dat No Mo Yeast. Five days afta dat we wen go by da guys inside Troas, an we wen stay ova dea one week."
                },
                "7": {
                    "verse_nr": "7",
                    "verse": "Da Last Time Paul Go Troas - Da first day in da week we wen come togedda fo broke bread an eat fo rememba dat Jesus wen mahke. Den Paul wen teach da peopo. Cuz he wen like go way da nex day, he wen talk till da middle a da nite."
                },
                "8": {
                    "verse_nr": "8",
                    "verse": "Had plenny lamps inside da place upstairs wea we wen stay."
                },
                "9": {
                    "verse_nr": "9",
                    "verse": "One young guy name Eutykus wen sit by da window. He wen come sleepy wen Paul stay talk. Wen he wen sleep, he wen fall down on top da groun from three floors up. Dey wen pick um up, an jalike he mahke."
                },
                "10": {
                    "verse_nr": "10",
                    "verse": "Paul wen go down dea, an throw himself on top da guy, an wen put his arms aroun him. He say, \u201cNo worry, he still stay alive!\u201d"
                },
                "11": {
                    "verse_nr": "11",
                    "verse": "Den he wen go upstairs again, an wen broke da bread, an eat. He talk to dem till da sun wen come up, an den he wen go."
                },
                "12": {
                    "verse_nr": "12",
                    "verse": "Da peopo wen take da young guy Eutykus home, an dey wen feel good inside cuz he alive."
                },
                "13": {
                    "verse_nr": "13",
                    "verse": "Paul Sail From Troas To Miletus - Paul wen tell us guys fo go by da boat an sail aroun da poin to Assos, cuz he wen like walk ova dea."
                },
                "14": {
                    "verse_nr": "14",
                    "verse": "He wen meet us Assos side, an he wen come inside da boat. An den we wen all go Mitylene."
                },
                "15": {
                    "verse_nr": "15",
                    "verse": "Da nex day we wen sail from dea, an wen go Kios Island. Da nex day we wen cross ova to Samos Island, an da nex day we wen go Miletus town, da Asia mainland."
                },
                "16": {
                    "verse_nr": "16",
                    "verse": "Paul wen tink fo go aroun Efesus. He no like stay Asia side, cuz he wen like go Jerusalem fo Pentecost Day fifty days afta Passova, if he can make um."
                },
                "17": {
                    "verse_nr": "17",
                    "verse": "Paul Tell Da Older Leadas From Efesus Aloha - From Miletus Paul wen send somebody fo tell da older church leada guys from Efesus fo come by him."
                },
                "18": {
                    "verse_nr": "18",
                    "verse": "Wen dey wen come ova dea, he wen tell um, \u201cYou guys know how I stay all da time, from da first day I wen stay wit you guys Asia side."
                },
                "19": {
                    "verse_nr": "19",
                    "verse": "I wen work fo da Boss Jesus wit good heart. An I was crying, cuz da Jewish guys wen make me suffa plenny, an wen try kill me."
                },
                "20": {
                    "verse_nr": "20",
                    "verse": "You guys know I no stay scared fo teach you guys all da stuff dat goin kokua you. I wen teach you guys in front all da peopo, an inside yoa house."
                },
                "21": {
                    "verse_nr": "21",
                    "verse": "I tell da Jewish peopo an da peopo dat not Jewish, dat dey gotta come by God, an come sorry an like pau all da bad kine stuff dey stay do, an no do um no moa, an dey gotta trus our Boss Jesus."
                },
                "22": {
                    "verse_nr": "22",
                    "verse": "Now, God\u02bcs Spesho Spirit stay telling me fo go Jerusalem. I donno wat goin happen to me ova dea."
                },
                "23": {
                    "verse_nr": "23",
                    "verse": "I ony know dat God\u02bcs Spesho Spirit been telling me dat I goin suffa an go jail every place I go."
                },
                "24": {
                    "verse_nr": "24",
                    "verse": "But den, fo me, fo stay alive, dass notting. I ony like do everyting da Boss Jesus wen tell me fo do to da end. He wen tell me fo tell everybody da Good Stuff bout how plenny good tings God do fo us."
                },
                "25": {
                    "verse_nr": "25",
                    "verse": "\u201cI wen go all ova da place wea you guys stay, an wen tell you guys bout how bout how peopo can get God fo dea King. I know dat none a you guys goin eva see me any moa."
                },
                "26": {
                    "verse_nr": "26",
                    "verse": "Dass why I stay tell you guys today dat nobody can blame me fo anodda guy if dat guy no trus God, an cut himself off from God,"
                },
                "27": {
                    "verse_nr": "27",
                    "verse": "cuz I no scared fo tell you guys all da stuff God like you guys fo do."
                },
                "28": {
                    "verse_nr": "28",
                    "verse": "Watch out fo yoaself an fo all da peopo dat God\u02bcs Spesho Spirit wen give you guys fo take care dem. You guys gotta take care da church guys jalike one sheep farma take care his sheeps. Cuz da Boss Jesus wen bleed an mahke fo make dem God\u02bcs kids."
                },
                "29": {
                    "verse_nr": "29",
                    "verse": "I know dat afta I go, some guys jalike wild dogs goin come by you guys fo try wipe you guys out."
                },
                "30": {
                    "verse_nr": "30",
                    "verse": "Some a dem guys goin come from you guys. Dey goin change da true stuff fo take some peopo wit dem."
                },
                "31": {
                    "verse_nr": "31",
                    "verse": "So watch out, you know! Rememba dat fo three years I neva stop telling all you guys day an nite bout dis stuff, an I even wen cry bout um."
                },
                "32": {
                    "verse_nr": "32",
                    "verse": "\u201cNow, I give you guys ova to God, an I tell you fo listen to wat God say bout how he like do good tings fo peopo. All dat can make you guys come strong inside an give you guys all da good stuff God get fo all his kids. Dey stay spesho fo him."
                },
                "33": {
                    "verse_nr": "33",
                    "verse": "I neva like get odda peopo\u02bcs silva o gold o clotheses."
                },
                "34": {
                    "verse_nr": "34",
                    "verse": "You guys know dat I wen work fo all da stuff me an my friends need."
                },
                "35": {
                    "verse_nr": "35",
                    "verse": "I do all dat fo show you guys dat by dis kine hard work we gotta help da guys dat no stay strong inside. I rememba wat da Boss Jesus wen say, \u2018Da guy who give, he stay mo good inside den da guy who get.\u2019 \u201d"
                },
                "36": {
                    "verse_nr": "36",
                    "verse": "Wen he say dat, he wen go down on his knees wit all dem guys an wen pray."
                },
                "37": {
                    "verse_nr": "37",
                    "verse": "Dey all cry an dey wen hug him an kiss him bye."
                },
                "38": {
                    "verse_nr": "38",
                    "verse": "Dey was mo sad cuz he wen say dey no goin see him no moa. An dey wen go wit him to da boat."
                }
            }
        },
        "21": {
            "chapter_nr": "21",
            "chapter": {
                "1": {
                    "verse_nr": "1",
                    "verse": "Paul Go Jerusalem - Afta us guys wen go way from dem, we wen sail strait to Cos Island. Da nex day we wen go Rhodes Island, an den Patara town, da Asia mainland."
                },
                "2": {
                    "verse_nr": "2",
                    "verse": "We wen find one boat dat stay goin Fonicia side, an we wen go on top um an wen sail away."
                },
                "3": {
                    "verse_nr": "3",
                    "verse": "We wen see Cyprus, an pass sout from dea, an wen go Syria. We wen go outa da boat at Tyre, wea dey wen take off all da stuffs from da boat."
                },
                "4": {
                    "verse_nr": "4",
                    "verse": "We wen find da peopo dat stay tight wit Jesus ova dea, an we wen stay wit dem fo seven days. Dey wen try fo tell Paul fo no go Jerusalem, cuz God\u02bcs Spirit wen tell um dat."
                },
                "5": {
                    "verse_nr": "5",
                    "verse": "But wen da time wen come, we wen go way from dea. All da guys an da wahines an da kids wen go wit us outside da town. An by da beach we wen go down on our knees an wen pray."
                },
                "6": {
                    "verse_nr": "6",
                    "verse": "Afta we wen tell each odda aloha, we wen go inside da boat, an dey wen go home."
                },
                "7": {
                    "verse_nr": "7",
                    "verse": "We wen sail from Tyre to Tolemais. We wen tell da bruddas an sistas aloha ova dea, an wen stay wit dem one day."
                },
                "8": {
                    "verse_nr": "8",
                    "verse": "Da nex day we wen go Cesarea. We stay Philip\u02bcs house. He one guy dat tell peopo da Good Stuff Bout Jesus. He one a da Seven guys dey wen pick befo time fo help give da widows food."
                },
                "9": {
                    "verse_nr": "9",
                    "verse": "He get four girls dat neva marry yet. God wen give da girls da power fo tell odda peopo wat God say."
                },
                "10": {
                    "verse_nr": "10",
                    "verse": "Afta we wen stay dea litto wile, one guy name Agabus dat talk fo God wen come from Judea."
                },
                "11": {
                    "verse_nr": "11",
                    "verse": "He wen come by us, an wen take Paul\u02bcs belt. He wen tie up his own hands an feet wit um, an say, \u201cGod\u02bcs Good an Spesho Spirit say dis, \u2018Da Jewish leada guys inside Jerusalem goin tie up da guy who own dis belt lidis. An dey goin give dat guy to da peopo dat not Jews.\u2019 \u201d"
                },
                "12": {
                    "verse_nr": "12",
                    "verse": "Wen we hear dat, we an all da peopo ova dea wen beg Paul fo no go Jerusalem."
                },
                "13": {
                    "verse_nr": "13",
                    "verse": "Den Paul say, \u201cWhy you crying an stay broke my heart? I stay ready fo get all tie up, an even fo mahke inside Jerusalem cuz I da Boss Jesus guy.\u201d"
                },
                "14": {
                    "verse_nr": "14",
                    "verse": "We no can make Paul stay, so we pau try. An we say, \u201cWat da Boss like, dass wat goin happen.\u201d"
                },
                "15": {
                    "verse_nr": "15",
                    "verse": "Afta litto wile we wen get our stuffs, an go Jerusalem."
                },
                "16": {
                    "verse_nr": "16",
                    "verse": "Some a da guys from Cesarea dat stay tight wit Jesus, dey wen go wit us too. Dey wen take us Mnason\u02bcs house, an we wen stay ova dea. He one guy from Cyprus an one a da first guys dat wen trus da Good Stuff Bout Jesus."
                },
                "17": {
                    "verse_nr": "17",
                    "verse": "Paul Go See James - Wen we wen come Jerusalem, da bruddas wen show us plenny aloha."
                },
                "18": {
                    "verse_nr": "18",
                    "verse": "Da nex day Paul an all us guys wen go by James. All da older leadas, dey stay dea too."
                },
                "19": {
                    "verse_nr": "19",
                    "verse": "Paul wen give dem his aloha. He wen tell um all da stuff God wen help him fo do fo da peopo dat not Jews."
                },
                "20": {
                    "verse_nr": "20",
                    "verse": "Afta dey hear dat, dey tell, \u201cGod, he awesome!\u201d Den dey tell Paul, \u201cLook brudda, how plenny tousand Jewish peopo wen trus da Good Stuff Bout Jesus. An dey all stick wit all da stuff da Rules say."
                },
                "21": {
                    "verse_nr": "21",
                    "verse": "Dey wen hear dat you teach all da Jewish peopo dat live near peopo dat not Jews, dat dey gotta turn away from wat Moses wen write. An dey say dat you say dey no need cut skin dea kids, o do da odda stuff our peopo do."
                },
                "22": {
                    "verse_nr": "22",
                    "verse": "So, wat we goin do? Fo shua dey goin hear dat you wen come ova hea."
                },
                "23": {
                    "verse_nr": "23",
                    "verse": "So, dis wat we tell you fo do. Get four guys hea dat wen make one strong promise in front God, an fo dat kine promise, dey no cut dea hair from da time dey make da promise."
                },
                "24": {
                    "verse_nr": "24",
                    "verse": "Now, someting wen happen dat make dea promise pau. Cuz a dat, dey gotta do da religious kine stuff fo seven days so dey can go back in front God. Afta dat, dey gotta make sacrifice an shave dea heads fo show dat da promise pau. So den, take dese guys, an go wit um fo do da religious kine stuff. You pay da money fo make da sacrifice dem guys gotta make befo dey can shave dea heads. Den all da peopo goin know dat da stuff dey wen hear bout you no stay true, but you stay do all da stuff da Rules say too."
                },
                "25": {
                    "verse_nr": "25",
                    "verse": "But da peopo dat not Jews an stay tight wit Jesus, we wen awready write dem one letta. We tell um dey betta not eat da meat from da sacrifices fo da idol kine gods, o blood, o da meat from da animals dey wen choke, an no mo fool aroun.\u201d"
                },
                "26": {
                    "verse_nr": "26",
                    "verse": "Da nex day Paul wen take da guys to da temple yard fo do da stuff dey gotta do so dey can go in front God. Den he wen go inside da temple an tell da priest guys wat day da spesho time goin pau, so da priest guys can make da right offering fo da four guys."
                },
                "27": {
                    "verse_nr": "27",
                    "verse": "Dey Bus Paul - Wen da seven days fo do da religious kine stuff almos pau, some Jewish guys from Asia wen spock Paul inside da temple yard. Dey wen make all da peopo like beef, an wen grab Paul."
                },
                "28": {
                    "verse_nr": "28",
                    "verse": "Dey yell, \u201cEh! You Israel guys! Come help us! Dis da guy dat stay teach da peopo all ova da place fo go agains our peopo, an agains our Rules an our temple. One nodda ting, he wen bring guys dat not Jews inside da temple yard, an make dis place dat stay spesho fo God, all pilau so no can pray dea.\u201d"
                },
                "29": {
                    "verse_nr": "29",
                    "verse": "(Dass cuz befo dey wen see Trofimus, da guy from Efesus, inside Jerusalem wit Paul, an dey wen tink Paul wen bring him inside da temple yard.)"
                },
                "30": {
                    "verse_nr": "30",
                    "verse": "All da peopo from Jerusalem wen come all mix up, an dey wen come running from all ova da place. Dey wen grab Paul, an wen drag him from da temple yard. An right den an dea da priest guys wen shut da temple gates."
                },
                "31": {
                    "verse_nr": "31",
                    "verse": "Da peopo stay trying fo kill him, an da main captain fo da Rome army guys wen hear dat all da peopo from Jerusalem stay make big beef."
                },
                "32": {
                    "verse_nr": "32",
                    "verse": "Right den an dea he wen take some captains an odda army guys an dey wen run by da peopo. Wen da guys dat stay make big beef wen spock da main captain an da army guys, dey wen pau bus up Paul."
                },
                "33": {
                    "verse_nr": "33",
                    "verse": "Da main captain wen come an wen bus Paul, an tell da guys fo tie um up wit two chains. Den he aks, \u201cWho dis guy? Wat he wen do?\u201d"
                },
                "34": {
                    "verse_nr": "34",
                    "verse": "Some guys wen yell one ting, an some odda guys anodda ting. Da main captain no can find out da trut bout wat wen happen. So he wen tell da guys fo take Paul inside da army place."
                },
                "35": {
                    "verse_nr": "35",
                    "verse": "Wen Paul wen come near da door, da peopo wen come wild, so da army guys wen carry him."
                },
                "36": {
                    "verse_nr": "36",
                    "verse": "All da peopo dat wen go wit dem wen yell, \u201cKill um!\u201d"
                },
                "37": {
                    "verse_nr": "37",
                    "verse": "Paul Talk To Da Peopo - Da army guys wen start fo take Paul inside da army place, an he wen tell da main captain, \u201cEh, try listen to me!\u201d Da captain say, \u201cYou talk Greek?"
                },
                "38": {
                    "verse_nr": "38",
                    "verse": "You not da guy from Egypt dat wen start one big beef befo time, an wen take four tousand rebel guys inside da boonies?\u201d"
                },
                "39": {
                    "verse_nr": "39",
                    "verse": "Paul say, \u201cNo, I not! I one Jewish guy. I wen born Tarsus, Cilicia side. I one citizen from dat big town. Try let me talk to da peopo.\u201d"
                },
                "40": {
                    "verse_nr": "40",
                    "verse": "Da main captain wen let um talk, an Paul wen stand on top da steps, an wen wave his hand to da peopo. Wen dey pau yell, he wen talk to dem in local talk."
                }
            }
        },
        "22": {
            "chapter_nr": "22",
            "chapter": {
                "1": {
                    "verse_nr": "1",
                    "verse": "Paul wen say, \u201cMy bruddas an faddas, listen to me! I like talk fo myself.\u201d"
                },
                "2": {
                    "verse_nr": "2",
                    "verse": "Wen dey hear dat he wen talk da local language to dem, den dey wen pau yell, an wen listen. Den Paul say,"
                },
                "3": {
                    "verse_nr": "3",
                    "verse": "\u201cI one Jewish guy. I wen born Tarsus town, Cilicia side. But I wen grow up ova hea inside Jerusalem. I wen go school hea, an Gamaliel was my teacha. I learn all da stuff from our ancesta guys rules, an I wen go all out fo God jalike all you guys dat stay hea now."
                },
                "4": {
                    "verse_nr": "4",
                    "verse": "Da peopo dat stay tight wit dis Jesus Way, I wen make um suffa an wen kill um. I wen bus da guys an da wahines an wen throw um inside da jail."
                },
                "5": {
                    "verse_nr": "5",
                    "verse": "Da Head Priest guy an all da main leada guys, dey can tell you guys dat dis stay true. I even wen get lettas from dem fo da Jewish peopo Damascus side, dat say I get da right fo bring back Jesus guys to Jerusalem, fo throw um inside da jail an make um suffa. An I wen go ova dea fo do dat."
                },
                "6": {
                    "verse_nr": "6",
                    "verse": "Paul Tell Da Peopo He Wen Change - \u201cDen wen almos noon time I wen come near Damascus, an right den an dea had one big light from da sky dat wen flash aroun me."
                },
                "7": {
                    "verse_nr": "7",
                    "verse": "I wen fall down on top da groun, an I hear one voice dat tell me, \u2018Saul! Saul! How come you make me suffa?\u2019"
                },
                "8": {
                    "verse_nr": "8",
                    "verse": "I say, \u2018Who you, Boss?\u2019 He tell, \u2018I Jesus from Nazaret, da guy you make suffa.\u2019"
                },
                "9": {
                    "verse_nr": "9",
                    "verse": "Da guys dat wen go wit me wen see da light, but dey neva hear da voice dat wen talk to me."
                },
                "10": {
                    "verse_nr": "10",
                    "verse": "I say, \u2018Wat I gotta do, Boss?\u2019 An da Boss tell me, \u2018Stand up an go Damascus. Ova dea dey goin tell you all da stuff you gotta do.\u2019"
                },
                "11": {
                    "verse_nr": "11",
                    "verse": "My friends wen take my hand an wen lead me inside Damascus, cuz da light stay so bright I wen come blind an no can see notting."
                },
                "12": {
                    "verse_nr": "12",
                    "verse": "\u201cOne guy name Ananias wen come by me. He go all out fo do all da stuff God\u02bcs Rules say, an all da Jewish peopo ova dea get respeck fo him."
                },
                "13": {
                    "verse_nr": "13",
                    "verse": "He stand by my side, an say, \u2018Brudda Saul, you can see now!\u2019 An right den an dea I can see him."
                },
                "14": {
                    "verse_nr": "14",
                    "verse": "He say, \u2018Our ancestas God wen pick you fo know wat he like do, an fo see Christ, da Guy Dat Stay Right, an fo hear wat he say."
                },
                "15": {
                    "verse_nr": "15",
                    "verse": "You goin be da one fo tell all da peopo wat you wen see an hear bout him."
                },
                "16": {
                    "verse_nr": "16",
                    "verse": "An now, wat you waiting fo? Stand up, go get baptize. An all da bad kine stuff you wen do, da Boss goin clean um up an throw um away, cuz you aks him fo help you.\u2019"
                },
                "17": {
                    "verse_nr": "17",
                    "verse": "Paul Gotta Tell Da Peopo Dat Not Jews - \u201cI wen go back to Jerusalem, an I stay praying inside da temple. I wen see someting jalike one dream, an see da Boss talking."
                },
                "18": {
                    "verse_nr": "18",
                    "verse": "He tell me, \u2018Hurry up! Go way from Jerusalem right now, cuz dey no goin like da stuff you say bout me!\u2019"
                },
                "19": {
                    "verse_nr": "19",
                    "verse": "I tell him, \u2018Boss, dey know I wen go from one Jewish church to anodda fo throw da peopo dat stay trus you inside jail, an bus um up."
                },
                "20": {
                    "verse_nr": "20",
                    "verse": "An wen dey kill da guy Stephen dat wen talk fo you, I wen stand dea an tell um, \u201cDass good!\u201d an I wen take care da clotheses fo da guys dat stay killing him.\u2019"
                },
                "21": {
                    "verse_nr": "21",
                    "verse": "But da Boss tell me, \u2018Go. I goin send you far away by da diffren peopos dat not Jews.\u2019 \u201d"
                },
                "22": {
                    "verse_nr": "22",
                    "verse": "Da peopo wen listen to Paul till he say dat. Den dey wen start fo yell, \u201cKill um! Mo betta he no stay no moa!\u201d"
                },
                "23": {
                    "verse_nr": "23",
                    "verse": "Dey yell, an wave dea coats aroun, an throw da kine dust up in da air."
                },
                "24": {
                    "verse_nr": "24",
                    "verse": "Da main captain fo da Rome army guys wen tell his guys fo take Paul inside da army place. Da captain wen tell um fo whip him real hard, an fo make him talk so da captain can know how come da peopo wen yell at him lidat."
                },
                "25": {
                    "verse_nr": "25",
                    "verse": "Wen dey wen stretch him out fo whip him real hard, Paul wen tell da captain dat stay dea, \u201cDis okay in da rules fo da Rome peopo? fo you fo whip one guy dat get da same rights jalike da Rome peopo? even one guy dat neva do notting wrong?\u201d"
                },
                "26": {
                    "verse_nr": "26",
                    "verse": "Wen da captain hear dat, he wen go an tell da main captain, \u201cWat you goin do? Dis guy get da same rights jalike da Rome peopo!\u201d"
                },
                "27": {
                    "verse_nr": "27",
                    "verse": "Da main captain wen go by Paul an tell, \u201cEh, tell me, you get da same rights jalike one Rome guy, o wat?\u201d Paul say, \u201cDass right.\u201d"
                },
                "28": {
                    "verse_nr": "28",
                    "verse": "Den da main captain wen say, \u201cI wen pay plenny money fo get da same rights jalike one Rome guy.\u201d Paul say, \u201cBut I wen born wit da same rights jalike one Rome guy.\u201d"
                },
                "29": {
                    "verse_nr": "29",
                    "verse": "Right den an dea da guys dat wen start fo make him talk wen go outside. Da main captain, he come scared wen he wen know dat he wen tie up Paul wit chains, an Paul one guy dat get da same rights jalike one Rome guy."
                },
                "30": {
                    "verse_nr": "30",
                    "verse": "Paul In Front Da Main Leadas - Da nex day da main captain wen like find out fo real kine, why da Jewish guys wen poin finga at Paul. He wen let him go outa jail, an tell da main priest guys an all da main leada guys fo come togedda. Den he wen bring Paul, an put him in front dem."
                }
            }
        },
        "23": {
            "chapter_nr": "23",
            "chapter": {
                "1": {
                    "verse_nr": "1",
                    "verse": "Paul wen look strait at da main leada guys an say, \u201cMy bruddas, I know dat I wen do all da stuff God wen like me fo do wit good heart even till today.\u201d"
                },
                "2": {
                    "verse_nr": "2",
                    "verse": "Wen he say dat, Ananias da Head Priest guy wen tell da guys standing by Paul fo slap Paul\u02bcs mout."
                },
                "3": {
                    "verse_nr": "3",
                    "verse": "Den Paul tell him, \u201cGod goin hit you. You jalike one wall dey wen cover wit white kine paint. You sit dea fo judge me jalike God\u02bcs Rules say, but den, you broke God\u02bcs Rules too, cuz you tell da guys fo slap me!\u201d"
                },
                "4": {
                    "verse_nr": "4",
                    "verse": "Da guys dat stand near Paul wen say, \u201cEh, you talking bad to God\u02bcs Head Priest guy!\u201d"
                },
                "5": {
                    "verse_nr": "5",
                    "verse": "Paul say, \u201cBruddas, I neva know he da Head Priest guy. Da Bible say, \u2018No talk bad bout da leada fo yoa peopo.\u2019 \u201d"
                },
                "6": {
                    "verse_nr": "6",
                    "verse": "Den Paul wen figga dat some a dem was Sadducee guys an da oddas was Pharisee guys. So he wen yell inside dea, \u201cMy bruddas, I one Pharisee guy, an one Pharisee guy\u02bcs boy. Dey stay bring me in front da main leadas cuz I stay waiting an I believe dat we goin come back alive from mahke.\u201d"
                },
                "7": {
                    "verse_nr": "7",
                    "verse": "Wen he say dat, da Pharisee guys an Sadducee guys ova dea wen start fo make argue, an dat wen make um split up."
                },
                "8": {
                    "verse_nr": "8",
                    "verse": "Cuz da Sadducee guys say dat nobody goin come back alive from mahke, an no mo angel guys, an no mo spirits. But da Pharisee guys believe all dat stuff."
                },
                "9": {
                    "verse_nr": "9",
                    "verse": "Dey wen make big noise, an den some a da Pharisee teacha guys dat teach God\u02bcs Rules wen stand up an wen make argue real hard. Dey say, \u201cWe no can find notting wrong wit dis guy. Maybe one spirit o one angel guy wen talk to him.\u201d"
                },
                "10": {
                    "verse_nr": "10",
                    "verse": "Dey wen make argue even mo hard, an da main captain wen tink dey goin broke up Paul. He wen tell his army guys fo go down, take Paul away from dem, an take him inside da army place."
                },
                "11": {
                    "verse_nr": "11",
                    "verse": "Da nex nite da Boss wen stand by Paul an say, \u201cNo scared! Be strong! Jalike you wen tell da peopo bout me inside Jerusalem, you goin tell um bout me inside Rome too.\u201d"
                },
                "12": {
                    "verse_nr": "12",
                    "verse": "Dey Try Kill Paul - Wen da sun wen come up, da Jewish guys wen come togedda an wen make plan bout Paul. Dey make promise dat dey no goin eat o drink notting till dey pau kill him."
                },
                "13": {
                    "verse_nr": "13",
                    "verse": "Mo den forty guys wen say dat."
                },
                "14": {
                    "verse_nr": "14",
                    "verse": "Dey wen go by da main priest guys an da older leadas an say, \u201cWe wen make one strong promise dat we no goin eat notting till we kill Paul."
                },
                "15": {
                    "verse_nr": "15",
                    "verse": "So you an da main leada guys go tell da main captain fo bring him in front you, an you ack jalike you like find out mo stuff bout wat he wen do. An we stay ready fo kill him befo he come ova hea.\u201d"
                },
                "16": {
                    "verse_nr": "16",
                    "verse": "But Paul\u02bcs sista\u02bcs boy wen hear bout dat, an he wen go da army place, an tell Paul."
                },
                "17": {
                    "verse_nr": "17",
                    "verse": "Den Paul wen tell one a da captains fo come, an he tell him, \u201cTake dis young guy by da main captain. He get someting fo tell him.\u201d"
                },
                "18": {
                    "verse_nr": "18",
                    "verse": "So den he wen take da young guy by da main captain, an say, \u201cPaul, da prisona guy, he tell me fo bring dis young guy by you, cuz he like tell you someting.\u201d"
                },
                "19": {
                    "verse_nr": "19",
                    "verse": "Da main captain wen take da young guy by da hand, an wen take him by da side, an say, \u201cWat you like tell me?\u201d"
                },
                "20": {
                    "verse_nr": "20",
                    "verse": "He say, \u201cDa Jewish guys wen make plan. Dey goin tell you fo bring Paul in front da main leada guys tomorrow. Dey goin ack jalike dey like find out mo stuff bout him."
                },
                "21": {
                    "verse_nr": "21",
                    "verse": "No do wat dey say, cuz mo den forty guys stay hiding an waiting fo um. Dey wen make one strong promise dat dey no goin eat o drink notting till dey pau kill um. Dey stay ready now. Dey waiting fo you fo do wat dey say.\u201d"
                },
                "22": {
                    "verse_nr": "22",
                    "verse": "Da main captain say, \u201cNo tell nobody dat you wen tell me dis.\u201d An he wen let him go."
                },
                "23": {
                    "verse_nr": "23",
                    "verse": "Dey Send Paul By Felix, Da Governa - Den da main captain wen tell two a his captains fo come, an wen tell um, \u201cGo get two hundred army guys ready, an seventy guys riding horses, an two hundred guys wit spears fo go Cesarea nine clock tonite."
                },
                "24": {
                    "verse_nr": "24",
                    "verse": "Go get horses fo da guy Paul, so dey can take him by Felix da Governa, an notting goin happen to him.\u201d"
                },
                "25": {
                    "verse_nr": "25",
                    "verse": "Den he wen write one letta dat say,"
                },
                "26": {
                    "verse_nr": "26",
                    "verse": "\u201cYoa Honor, Governa Felix, dis me, Claudius Lysias, dat write you dis letta. I send you my aloha."
                },
                "27": {
                    "verse_nr": "27",
                    "verse": "Da Jewish guys wen grab dis guy Paul, an dey almos wen kill him, but I wen come wit my army guys fo take him outa dea. Cuz I find out dat he get da same rights jalike one Rome guy."
                },
                "28": {
                    "verse_nr": "28",
                    "verse": "An I wen like know how come dey poin finga at him, so I bring him in front da main Jewish leada guys."
                },
                "29": {
                    "verse_nr": "29",
                    "verse": "I wen find out dat he neva do notting wrong. Dey say he wen do stuff agains dea rules, but I neva find notting fo say he gotta mahke o go jail."
                },
                "30": {
                    "verse_nr": "30",
                    "verse": "Wen I know dat dey wen make plan fo kill him, right den an dea I wen send him by you. An I tell da guys dat poin finga at um fo come tell you bout um.\u201d"
                },
                "31": {
                    "verse_nr": "31",
                    "verse": "Da army guys wen do wat he wen say. Dey wen take Paul wit dem dat nite, an wen bring him Antipatris side."
                },
                "32": {
                    "verse_nr": "32",
                    "verse": "Da nex day dey wen let da guys on horses take him da rest a da way, an dey wen go back dea place."
                },
                "33": {
                    "verse_nr": "33",
                    "verse": "Wen da guys on horses wen come to Cesarea, dey wen give da letta to da governa, an give Paul to da governa too."
                },
                "34": {
                    "verse_nr": "34",
                    "verse": "Da governa wen read da letta, an wen aks him wea he come from. Wen he hear dat Paul stay come from Cilicia,"
                },
                "35": {
                    "verse_nr": "35",
                    "verse": "he say, \u201cI goin listen to you wen da guys come dat poin finga at you.\u201d Den he wen tell da guys fo take Paul ova to Herod\u02bcs palace an guard him ova dea."
                }
            }
        },
        "24": {
            "chapter_nr": "24",
            "chapter": {
                "1": {
                    "verse_nr": "1",
                    "verse": "Da Jewish Guys Poin Finga At Paul - Afta five days da Head Priest guy Ananias wen go down to Cesarea wit some a da older leadas. Had one guy name Tertullus dat wen talk fo da Jewish guys. Dey wen poin finga at Paul in front Governa Felix."
                },
                "2": {
                    "verse_nr": "2",
                    "verse": "Den dey tell Paul fo come, an Tertullus wen tell Governa Felix, \u201cYoa Honor, long time you wen lead us an we stay good wit you. You wen do good stuff fo our peopo."
                },
                "3": {
                    "verse_nr": "3",
                    "verse": "We tank you everytime all ova da place fo all dis stuff."
                },
                "4": {
                    "verse_nr": "4",
                    "verse": "But now, so dat I no bodda you moa, try listen to us litto bit."
                },
                "5": {
                    "verse_nr": "5",
                    "verse": "We know dat dis guy stay making trouble. He stay make da Jewish peopo like beef all ova da world. He da leada fo da peopo dat stick wit Jesus from Nazaret."
                },
                "6": {
                    "verse_nr": "6",
                    "verse": "He even wen try make da temple pilau so no can pray dea. So we wen grab him. [We wen like bring him in front one judge jalike our Rules say,"
                },
                "7": {
                    "verse_nr": "7",
                    "verse": "but da main captain name Lysias, he come an grab him from us."
                },
                "8": {
                    "verse_nr": "8",
                    "verse": "He wen tell us dat we gotta come in front you.] You can aks him yoaself, an you goin find out all da stuff we saying agains dis guy.\u201d"
                },
                "9": {
                    "verse_nr": "9",
                    "verse": "An da Jewish guys wen poin finga at Paul too, an say dat all da stuff Tertullus wen say, stay true."
                },
                "10": {
                    "verse_nr": "10",
                    "verse": "Paul Talk In Front Felix - Da governa wen tell Paul fo talk. An Paul wen say, \u201cYoa Honor, I know dat fo long time you stay judge fo da Israel peopo. So I stay good inside fo tell you da true stuff bout me."
                },
                "11": {
                    "verse_nr": "11",
                    "verse": "You can check all dis stuff out. Twelve days befo dis I wen go Jerusalem fo go down an pray to God dea."
                },
                "12": {
                    "verse_nr": "12",
                    "verse": "Da guys dat poin finga at me neva find me making argue wit nobody inside da temple. I neva make da peopo like beef inside da Jewish churches o odda place inside Jerusalem."
                },
                "13": {
                    "verse_nr": "13",
                    "verse": "Dey no can make proof da stuff dey say agains me."
                },
                "14": {
                    "verse_nr": "14",
                    "verse": "Dass true I go down an pray in front da God fo our ancesta guys. I stick wit da Jesus Way. But dese guys, dey say dass one fake way. I trus all da stuff Moses wen write down inside da Jewish Rules, an wat da guys dat wen talk fo God befo time wen write down too."
                },
                "15": {
                    "verse_nr": "15",
                    "verse": "I stay trus an wait fo God jalike dese guys. We trus dat da guys dat stay doing da right tings an da guys dat no do wass right, dey all goin come back alive from mahke."
                },
                "16": {
                    "verse_nr": "16",
                    "verse": "So, I everytime try fo do all da right stuff an make my heart stay good in front God an da peopo."
                },
                "17": {
                    "verse_nr": "17",
                    "verse": "\u201cLong time I stay odda places, an den I wen come back to Jerusalem fo bring money fo my peopo, fo da poor peopo, an fo make sacrifice inside da temple."
                },
                "18": {
                    "verse_nr": "18",
                    "verse": "I wen make myself right fo go inside da temple, an dese guys wen find me ova dea inside da temple yard making lidat. Neva have plenny peopo dea, an I neva make trouble."
                },
                "19": {
                    "verse_nr": "19",
                    "verse": "But get some Jewish guys from Asia side ova dea. Dey neva even come ova hea fo tell you how come dey poin finga at me. If dey get someting agains me, let um come ova hea in front you an tell um."
                },
                "20": {
                    "verse_nr": "20",
                    "verse": "An da guys dat stay hea, let um say wat wrong ting dey tink I wen do. Dey neva tell dat wen I wen stand in front da main leadas."
                },
                "21": {
                    "verse_nr": "21",
                    "verse": "Da ony ting, wen I wen stand in front dem I wen say, \u2018Dey poin finga at me today cuz I trus dat we all goin come back alive from mahke.\u2019 I tink dass wat dey say agains me.\u201d"
                },
                "22": {
                    "verse_nr": "22",
                    "verse": "Felix da Governa, he wen know plenny stuff bout da Jesus Way. So he wen tell um dey can go home. He wen say, \u201cWen Lysias, da main captain, come, I goin take care dis stuff.\u201d"
                },
                "23": {
                    "verse_nr": "23",
                    "verse": "He tell da captain fo watch Paul, an no tie him up, an let his friends come take care him."
                },
                "24": {
                    "verse_nr": "24",
                    "verse": "Paul In Front Felix an Drusilla - Afta litto wile Governa Felix wen come wit his wife Drusilla. She one Jew. Felix tell da guards fo bring Paul, an Felix listen to him. Paul wen tell Felix bout how gotta trus Jesus Christ, da Spesho Guy God Wen Send."
                },
                "25": {
                    "verse_nr": "25",
                    "verse": "Paul say dat we gotta get um right wit God, an do da right stuff, an we all goin stand in front God da Judge. Den Felix wen come scared, an he say, \u201cDass nuff fo now! You can go. Wen I like, I goin tell you fo come one mo time.\u201d"
                },
                "26": {
                    "verse_nr": "26",
                    "verse": "An he wen tink dat bumbye if he wait, Paul goin give um some money. So plenny times he wen tell Paul fo come an talk wit him."
                },
                "27": {
                    "verse_nr": "27",
                    "verse": "Two years lata, Porcius Festus wen take Governa Felix place, but Felix wen like do someting fo da Jewish peopo, so he wen leave Paul inside jail."
                }
            }
        },
        "25": {
            "chapter_nr": "25",
            "chapter": {
                "1": {
                    "verse_nr": "1",
                    "verse": "Paul Like Talk To Cesar, Da Big King - Governa Festus wen come Cesarea side fo take charge, an three days lata he wen go from Cesarea to Jerusalem."
                },
                "2": {
                    "verse_nr": "2",
                    "verse": "Az wea da main priest guys an da Jewish leadas wen come in front him an wen poin finga Paul."
                },
                "3": {
                    "verse_nr": "3",
                    "verse": "Dey wen beg Festus fo do someting fo dem. Dey wen like him fo bring Paul to Jerusalem, cuz dey like kill him wen he stay coming."
                },
                "4": {
                    "verse_nr": "4",
                    "verse": "Festus tell um, \u201cPaul stay one prisona inside Cesarea, an I going back dea pretty soon."
                },
                "5": {
                    "verse_nr": "5",
                    "verse": "Make some a yoa leada guys go wit me, an dey can poin finga at him ova dea, if he wen do someting wrong.\u201d"
                },
                "6": {
                    "verse_nr": "6",
                    "verse": "Festus wen stay ova dea eight o ten days, an den he wen go back Cesarea. Da nex day he wen sit down on top da judge chair, an wen tell um fo bring Paul in front him."
                },
                "7": {
                    "verse_nr": "7",
                    "verse": "Paul wen come, an da Jewish guys dat wen come from Jerusalem wen stand aroun Paul, an wen poin finga at him real hard. But dey no can prove notting."
                },
                "8": {
                    "verse_nr": "8",
                    "verse": "Paul wen say, \u201cI neva do notting wrong agains da Jewish Rules o da temple o Cesar, da Big King.\u201d"
                },
                "9": {
                    "verse_nr": "9",
                    "verse": "Festus wen like do someting fo da Jewish guys, so he wen tell Paul, \u201cYou like go Jerusalem an stand in front me ova dea fo tell bout all dis stuff?\u201d"
                },
                "10": {
                    "verse_nr": "10",
                    "verse": "Paul say, \u201cI goin stand in front King Cesar. Dass da right place. I neva do notting wrong fo da Jewish peopo. An you know dass true."
                },
                "11": {
                    "verse_nr": "11",
                    "verse": "If I wen do someting wrong so I gotta mahke, I goin take dat. But if da stuff dey say agains me no stay true, nobody get da right fo hand me ova to dem. I going in front King Cesar!\u201d"
                },
                "12": {
                    "verse_nr": "12",
                    "verse": "Festus wen talk to his guys, an den he say, \u201cYou wen aks fo go in front Cesar. Kay den. Dass wea you going!\u201d"
                },
                "13": {
                    "verse_nr": "13",
                    "verse": "Paul In Front King Agrippa An Queen Bernice - Bumbye King Agrippa an Queen Bernice wen come to Cesarea fo give dea aloha to Festus."
                },
                "14": {
                    "verse_nr": "14",
                    "verse": "Cuz dey goin stay ova dea long time, Festus wen tell King Agrippa bout Paul. He say, \u201cGet one guy ova hea dat Governa Felix wen leave inside jail."
                },
                "15": {
                    "verse_nr": "15",
                    "verse": "Wen I wen go Jerusalem, da main priest guys an da older leadas fo da Jews wen poin finga at him, an say I gotta punish him."
                },
                "16": {
                    "verse_nr": "16",
                    "verse": "I wen tell um dat da Rome peopo no hand ova anybody befo he stand in front da judge, an den dey can poin finga at him an he can talk fo himself."
                },
                "17": {
                    "verse_nr": "17",
                    "verse": "Wen dey come ova hea by me, right den an dea I neva wait, but I wen sit on top da judge chair da nex day. An I wen tell um fo bring da prisona in front me."
                },
                "18": {
                    "verse_nr": "18",
                    "verse": "Wen da guys dat poin finga at him wen stand up fo talk, dey neva say notting I wen tink dey goin say."
                },
                "19": {
                    "verse_nr": "19",
                    "verse": "But dem guys believe one way an Paul believe one nodda way, an dey wen make argue bout dat, an bout one mahke guy name Jesus, dat Paul say he still stay alive."
                },
                "20": {
                    "verse_nr": "20",
                    "verse": "I neva know how fo check out all dat stuff, dass why I wen aks him if he like go Jerusalem an stand in front da judge ova dea."
                },
                "21": {
                    "verse_nr": "21",
                    "verse": "But Paul say he like go in front da Big King Cesar. So, I wen tell da army guys fo guard him till dat time come.\u201d"
                },
                "22": {
                    "verse_nr": "22",
                    "verse": "King Agrippa wen tell Governa Festus, \u201cI like listen to dis guy.\u201d Festus say, \u201cTomorrow you goin hear him.\u201d"
                },
                "23": {
                    "verse_nr": "23",
                    "verse": "Da nex day King Agrippa an Queen Bernice wen come all dress up an make big show. Dey wen go inside one big place wit all da main captains an da main leada guys fo da town. Festus tell da guys fo bring Paul inside, an dey wen bring him."
                },
                "24": {
                    "verse_nr": "24",
                    "verse": "Festus say, \u201cKing Agrippa, an all you guys dat stay hea wit us, hea da guy! All da Jewish peopo wen tell me bout him inside Jerusalem an ova hea inside Cesarea. Dey wen yell dat he gotta mahke right now."
                },
                "25": {
                    "verse_nr": "25",
                    "verse": "But I neva find notting he wen do dat he gotta mahke. But he wen aks fo go in front King Cesar, so I say he can go ova dea Rome side."
                },
                "26": {
                    "verse_nr": "26",
                    "verse": "But I no mo notting fo write down bout him in one letta fo send da Boss Cesar. Dass why I wen bring him in front all you guys, an even mo in front you, King Agrippa, so you can check him out, an den I can write down someting."
                },
                "27": {
                    "verse_nr": "27",
                    "verse": "Cuz I tink no stay good fo send one prisona ova dea if I no can say how come dey poin finga at um.\u201d"
                }
            }
        },
        "26": {
            "chapter_nr": "26",
            "chapter": {
                "1": {
                    "verse_nr": "1",
                    "verse": "Paul Talk Fo Himself In Front King Agrippa - King Agrippa tell Paul, \u201cYou can talk fo yoaself.\u201d An Paul wen wave his hand an say,"
                },
                "2": {
                    "verse_nr": "2",
                    "verse": "\u201cYoa Honor King Agrippa, I tink dass good fo me fo stand in front you today fo talk fo myself agains all da stuff da Jews wen say agains me."
                },
                "3": {
                    "verse_nr": "3",
                    "verse": "I know dat you know all da ways da Jewish peopo do stuff, an all da stuff dey make argue bout. Dass why I beg you fo try listen to me till I pau talk."
                },
                "4": {
                    "verse_nr": "4",
                    "verse": "\u201cAll da Jewish peopo know how I wen make from small kid time, from my own country Tarsus side, an inside Jerusalem."
                },
                "5": {
                    "verse_nr": "5",
                    "verse": "Long time dey know me. I wen do all da stuff jalike one Pharisee guy. Dey can tell you, if dey like, dat I wen do even da small stuff an da hard stuff inside da Jewish Rules."
                },
                "6": {
                    "verse_nr": "6",
                    "verse": "An now I stay standing ova hea in front you cuz I trus an wait fo da stuff God wen promise our ancesta guys, az why."
                },
                "7": {
                    "verse_nr": "7",
                    "verse": "Dass da real stuff our twelve ohana stay waiting fo. Dey work fo God day an nite so dey can see um. Yoa Majesty, da Jewish guys stay poin finga at me cuz we trus an wait fo dis."
                },
                "8": {
                    "verse_nr": "8",
                    "verse": "God can make da mahke guys come alive again. How come you guys tink he no can?"
                },
                "9": {
                    "verse_nr": "9",
                    "verse": "\u201cBefo time, I wen tink dat I gotta do all da kine stuff fo stand up agains da guy name Jesus from Nazaret, jalike dem."
                },
                "10": {
                    "verse_nr": "10",
                    "verse": "An dass wat I wen do inside Jerusalem. Da main priest guys wen give me da power, an I wen throw plenny peopo dat stay spesho fo God inside jail. An I wen vote dat dey gotta mahke."
                },
                "11": {
                    "verse_nr": "11",
                    "verse": "Plenny times I wen go from one Jewish church to da odda fo punish um, an I wen try fo make um talk stink agains God. I wen come plenny huhu wit dem, an I even wen go da towns far away fo make um suffa."
                },
                "12": {
                    "verse_nr": "12",
                    "verse": "Paul Say Dat He Wen Change - \u201cDass why one time I stay going Damascus. Da main priest guys wen give me da power an wen tell me fo go afta da Christian peopo."
                },
                "13": {
                    "verse_nr": "13",
                    "verse": "Yoa Majesty, noon time I stay going on da road, an I wen spock one light from da sky. Da light stay mo bright den da sun. An wen flash all aroun me an my friends."
                },
                "14": {
                    "verse_nr": "14",
                    "verse": "We all wen fall down on top da groun, an I wen hear one voice dat wen talk in local talk, \u2018Saul, Saul, why you make me suffa? You ony stay hurting yoaself.\u2019"
                },
                "15": {
                    "verse_nr": "15",
                    "verse": "Den I say, \u2018Who you, Boss?\u2019 An da Boss wen say, \u2018I Jesus, da one you stay make suffa."
                },
                "16": {
                    "verse_nr": "16",
                    "verse": "Now stand on yoa feet. I wen come fo pick you fo work fo me an fo tell odda peopo wat you wen see an wat I goin show you."
                },
                "17": {
                    "verse_nr": "17",
                    "verse": "I goin take you away from yoa own peopo an from da guys dat not Jews, so dey no kill you. I goin send you"
                },
                "18": {
                    "verse_nr": "18",
                    "verse": "fo open dea eyes an fo turn um away from da dark kine stuff to da light; fo turn um away from da Devil\u02bcs power an turn um to God. Den I goin let um go, an hemo dea shame fo all da bad kine stuff dey do, an dey can come togedda wit all da peopo dat trus me an come spesho an good fo me.\u2019"
                },
                "19": {
                    "verse_nr": "19",
                    "verse": "Paul Tell Bout His Work - So den, King Agrippa, I wen do wat God wen show me."
                },
                "20": {
                    "verse_nr": "20",
                    "verse": "First I wen go by da peopo inside Damascus, an den inside Jerusalem an all ova Judea. An I wen tell da peopo dat not Jews too dat dey gotta come sorry fo all da bad kine stuff dey do, an turn to God. An dey gotta show dat dey sorry fo real by da stuff dey do."
                },
                "21": {
                    "verse_nr": "21",
                    "verse": "Dass why da Jewish guys wen grab me inside da temple yard an wen try fo kill me."
                },
                "22": {
                    "verse_nr": "22",
                    "verse": "But God wen help me everytime till now. So I stand hea an tell da small peopo an da big peopo. I ony say da stuff da guys dat wen talk fo God an Moses wen say goin happen. I no say odda stuff."
                },
                "23": {
                    "verse_nr": "23",
                    "verse": "I tell um dat da Spesho Guy God Wen Send gotta suffa. An he da first Guy fo come back alive from mahke. An he goin tell his own peopo an da peopo dat not Jews bout God\u02bcs light.\u201d"
                },
                "24": {
                    "verse_nr": "24",
                    "verse": "Den Governa Festus wen butt in an wen yell, \u201cPaul, you stay pupule! All da stuff you wen learn stay making you pupule!\u201d"
                },
                "25": {
                    "verse_nr": "25",
                    "verse": "Paul wen say, \u201cYoa Honor Festus, I not pupule. Wat I say stay true. You can undastan um."
                },
                "26": {
                    "verse_nr": "26",
                    "verse": "I know dat you, da king, know bout dis stuff, an I can talk strait to you. I know dat you know all bout dis stuff dat wen happen, cuz neva happen in one corner."
                },
                "27": {
                    "verse_nr": "27",
                    "verse": "King Agrippa, you trus wat da guys wen write down dat wen talk fo God? I know you trus um.\u201d"
                },
                "28": {
                    "verse_nr": "28",
                    "verse": "Den Agrippa wen tell Paul, \u201cYou tink dat in dis litto bit time you goin make me come one Christian?\u201d"
                },
                "29": {
                    "verse_nr": "29",
                    "verse": "Paul wen say, \u201cLitto bit time o long time. I pray an aks God dat you an all da peopo dat stay listening to me now goin come jalike me -- but not tie up wit chains lidis.\u201d"
                },
                "30": {
                    "verse_nr": "30",
                    "verse": "Da king wen stand up, an da governa, an Queen Bernice, an da oddas sitting wit dem."
                },
                "31": {
                    "verse_nr": "31",
                    "verse": "Dey wen go outa da room, an wen tell each odda, \u201cDis guy neva do notting wrong dat say he gotta mahke o go jail.\u201d"
                },
                "32": {
                    "verse_nr": "32",
                    "verse": "An Agrippa wen tell Festus, \u201cIf dis guy neva aks fo stand in front da Big King Cesar, we wen let him go.\u201d"
                }
            }
        },
        "27": {
            "chapter_nr": "27",
            "chapter": {
                "1": {
                    "verse_nr": "1",
                    "verse": "Paul Sail To Rome - Da leadas say we goin sail Italy side, an dey wen hand ova Paul an some odda prisona guys to one captain name Julius from Cesar\u02bcs army guys."
                },
                "2": {
                    "verse_nr": "2",
                    "verse": "We wen go inside one boat from Adramytium dat stay ready fo sail da port towns on da Asia coast, an we wen go out on da ocean. Aristarkus from Macedonia, Tessalonika side, wen go wit us."
                },
                "3": {
                    "verse_nr": "3",
                    "verse": "Da nex day we wen come Sidon, an we wen go on top da land. Julius wen like do someting good fo Paul, an he wen let um go by his friends so dey can take care him."
                },
                "4": {
                    "verse_nr": "4",
                    "verse": "We wen go from ova dea out on da ocean again an wen pass near Cyprus Island on da leeward side, cuz da wind wen blow agains us."
                },
                "5": {
                    "verse_nr": "5",
                    "verse": "We wen sail da deep ocean by da Cilicia an Pamfylia coast, an wen come Myra, Lycia side, an wen go on top da land."
                },
                "6": {
                    "verse_nr": "6",
                    "verse": "Ova dea da captain wen find one boat from Alexandria dat stay going Italy side, an he wen put us on top um."
                },
                "7": {
                    "verse_nr": "7",
                    "verse": "Plenny days we wen go slow, an had hard time fo come by Knidus Island. Da wind neva let us go da way we like, so we wen sail by Crete Island, leeward side, unda Salmone Head."
                },
                "8": {
                    "verse_nr": "8",
                    "verse": "We wen get hard time wen we wen go by da coast side. An we wen come by one place dey wen call \u201cSafe Harbor\u201d near Lasea town."
                },
                "9": {
                    "verse_nr": "9",
                    "verse": "We wen lose plenny time, an da Spesho Day Fo Pray An No Eat wen come awready. Da ocean wen stay too rough fo sail dat time. So Paul wen tell um,"
                },
                "10": {
                    "verse_nr": "10",
                    "verse": "\u201cEh, you guys. We betta not sail. I can see dat bumbye we goin get rough time. We goin lose da boat an all da stuffs, an all us too.\u201d"
                },
                "11": {
                    "verse_nr": "11",
                    "verse": "But da captain neva like listen to Paul. He wen do wat da pilot an da boat owna say."
                },
                "12": {
                    "verse_nr": "12",
                    "verse": "Dat port town no stay good fo da winta time, an almos all da guys wen tink mo betta fo go. Dey wen trus dat dey can come to Phoenix an stay ova dea winta time. Phoenix one port town Crete side dat face da soutwest an da nortwest."
                },
                "13": {
                    "verse_nr": "13",
                    "verse": "Da Storm On Da Ocean - One soft wind wen start fo blow from da sout, an dey tink dass da one dey need. So dey wen pull up da anchor an wen sail close by da Crete coast."
                },
                "14": {
                    "verse_nr": "14",
                    "verse": "afta litto wile one real strong wind wen blow on um from da island. Dat wind dey name \u201cDa Norteast.\u201d"
                },
                "15": {
                    "verse_nr": "15",
                    "verse": "Da storm wen grab da boat, an dey no can handle da boat in da wind, so den we wen give up, an da wind wen blow us."
                },
                "16": {
                    "verse_nr": "16",
                    "verse": "Wen we wen pass by one small island name Cauda, on da leeward side, we almos no can bring da litto boat up."
                },
                "17": {
                    "verse_nr": "17",
                    "verse": "Da guys wen bring um up on top da big boat, an dey wen tie da ropes good aroun da big boat fo hold um togedda. Dey scared dat dey goin scrape on da sand by Syrtis inside Africa. Dey wen put out da sea anchor an wen let da boat go wit da wind."
                },
                "18": {
                    "verse_nr": "18",
                    "verse": "Da wind wen pound us real hard, an da nex day da guys wen start fo throw da stuffs ova inside da ocean."
                },
                "19": {
                    "verse_nr": "19",
                    "verse": "Day numba three, da guys even wen throw da tackle fo da boat inside da ocean."
                },
                "20": {
                    "verse_nr": "20",
                    "verse": "Plenny days da sun an da stars neva come out, an da storm still was going strong. An den we wen give up an tink we no goin come outa dis."
                },
                "21": {
                    "verse_nr": "21",
                    "verse": "Da guys neva eat plenny days, an den Paul wen stand up in front dem an say, \u201cEh, you guys, you neva like listen to me wen I say we betta not sail from Crete. If you guys wen listen, we neva get all dis trouble an lose all da stuffs."
                },
                "22": {
                    "verse_nr": "22",
                    "verse": "Now I beg you guys fo no give up, cuz you all goin come outa dis. We ony goin lose da boat."
                },
                "23": {
                    "verse_nr": "23",
                    "verse": "I stay tight wit God an work fo him, you know. Last nite one angel messenja guy from God wen stand by me."
                },
                "24": {
                    "verse_nr": "24",
                    "verse": "He say, \u2018No scared, Paul. You gotta stand in front da Big King Cesar. God doing plenny good kine stuff fo you, an now he goin let all da guys dat sail wit you come outa dis okay. Dey no goin mahke.\u2019"
                },
                "25": {
                    "verse_nr": "25",
                    "verse": "You guys, try no give up. Cuz I trus God dat he goin do jalike wat he wen tell me."
                },
                "26": {
                    "verse_nr": "26",
                    "verse": "But da boat goin get bus up on one island.\u201d"
                },
                "27": {
                    "verse_nr": "27",
                    "verse": "Nite numba fourteen, da wind still wen blow us across da Adriatic Ocean. Bout midnite da sailor guys wen tink dey coming near one land."
                },
                "28": {
                    "verse_nr": "28",
                    "verse": "Dey wen drop one line an wen find out dat da water stay one hundred an twenty feet deep. Afta litto wile dey wen find out dat da water stay ninety feet deep."
                },
                "29": {
                    "verse_nr": "29",
                    "verse": "Dey wen come scared dat da wind goin pound us agains da rocks, an dey wen put down four anchors from da stern an wen pray dat da day time can come fast."
                },
                "30": {
                    "verse_nr": "30",
                    "verse": "Da sailor guys wen try fo escape from da boat, an wen put da litto boat down inside da ocean. Dey wen ack like dey putting down da anchors from da front a da big boat."
                },
                "31": {
                    "verse_nr": "31",
                    "verse": "Den Paul wen tell da captain an da army guys, \u201cIf dese guys no stay by da boat, you no goin come outa dis.\u201d"
                },
                "32": {
                    "verse_nr": "32",
                    "verse": "So da army guys wen cut da ropes fo da litto boat an wen let da litto boat go."
                },
                "33": {
                    "verse_nr": "33",
                    "verse": "Jus befo da sun wen come up, Paul wen beg da guys fo eat. He say, \u201cFourteen days you guys wen wait, an you neva eat notting."
                },
                "34": {
                    "verse_nr": "34",
                    "verse": "Now I beg you guys fo eat someting. You need um fo stay alive. You guys no goin lose even one hair from yoa head.\u201d"
                },
                "35": {
                    "verse_nr": "35",
                    "verse": "Wen he wen say dat, he wen take some bread an wen tank God in front all dem. Den he wen broke um an wen start fo eat."
                },
                "36": {
                    "verse_nr": "36",
                    "verse": "Dat wen kokua dem, an dey all wen eat."
                },
                "37": {
                    "verse_nr": "37",
                    "verse": "(Had two hundred seventy-six guys on top da boat.)"
                },
                "38": {
                    "verse_nr": "38",
                    "verse": "Wen dey wen eat all da stuff dey wen like, dey wen throw da grain inside da ocean an wen make da boat mo light."
                },
                "39": {
                    "verse_nr": "39",
                    "verse": "Da Boat Bus Up - Wen da sun wen come up, dey neva know da land wea dey was. But dey wen spock one bay an one sandy beach. Dey wen tink stay mo betta fo make da boat eat it ova dea."
                },
                "40": {
                    "verse_nr": "40",
                    "verse": "Dey wen cut da ropes fo da anchors an wen leave um inside da ocean. Same time dey wen hemo da ropes from da ruddas. Den dey wen raise all da sails in front to da wind an wen steer um to da beach."
                },
                "41": {
                    "verse_nr": "41",
                    "verse": "But da boat wen hit one side current. Da front wen come stuck an no can move. Da back wen come all bus up cuz da surf wen pound um."
                },
                "42": {
                    "verse_nr": "42",
                    "verse": "Da army guys wen like kill da prisona guys so dat dey no can swim away an escape."
                },
                "43": {
                    "verse_nr": "43",
                    "verse": "But da captain wen like take Paul outa dea alive, so he neva let um. He wen tell da guys dat can swim fo jump ova inside da ocean first an swim to da land."
                },
                "44": {
                    "verse_nr": "44",
                    "verse": "He wen tell da odda guys fo hang on da boards o da pieces from da boat. Dass how all da guys wen come to da land, an nobody wen mahke."
                }
            }
        },
        "28": {
            "chapter_nr": "28",
            "chapter": {
                "1": {
                    "verse_nr": "1",
                    "verse": "Malta Side - We wen come to da land okay, an we find out dat dey name da island Malta."
                },
                "2": {
                    "verse_nr": "2",
                    "verse": "Da local peopo wen show us plenny aloha. Dey wen make one fire an tell us fo come cuz stay raining an cold."
                },
                "3": {
                    "verse_nr": "3",
                    "verse": "Paul wen bring some wood fo da fire. Wen he put um on top da fire, one snake wen come outside da wood, cuz stay hot. Da snake wen grab Paul\u02bcs hand."
                },
                "4": {
                    "verse_nr": "4",
                    "verse": "Wen da local peopo wen spock da snake hanging from Paul\u02bcs hand, dey wen tell each odda, \u201cEh, fo shua dis guy wen kill somebody. He wen get outa da ocean okay, but da gods no goin let um stay alive.\u201d"
                },
                "5": {
                    "verse_nr": "5",
                    "verse": "But Paul wen shake da snake from his hand inside da fire, an notting wen happen to Paul."
                },
                "6": {
                    "verse_nr": "6",
                    "verse": "Da peopo wen tink he goin swell up o mahke fast. Dey wen wait plenny, an dey neva see notting funny kine happen. So dey wen change dea mind an say, \u201cEh! Must be he one god!\u201d"
                },
                "7": {
                    "verse_nr": "7",
                    "verse": "Had one big place near dea fo da governa fo da island, his name Publius. He wen show us aloha an tell us fo come inside his house. We wen stay dea fo three days, an he wen take care us real good."
                },
                "8": {
                    "verse_nr": "8",
                    "verse": "His fadda stay sick in bed. He get one feva an da runs. Paul wen go by him an pray an put his hands on top um, an he wen make um come good."
                },
                "9": {
                    "verse_nr": "9",
                    "verse": "Afta dat, da peopo wen bring all da odda sick peopo on da island, an Paul wen make um come good."
                },
                "10": {
                    "verse_nr": "10",
                    "verse": "Dey wen give us plenny stuffs, cuz dey get respeck fo us. Wen we was ready fo sail, dey wen give us all da stuffs we wen need."
                },
                "11": {
                    "verse_nr": "11",
                    "verse": "From Malta To Rome - Afta three months we wen sail on top one boat dat wen stay by Malta Island all winta. Da boat wen come from Alexandria an had da twin gods Castor an Pollux on da front."
                },
                "12": {
                    "verse_nr": "12",
                    "verse": "We wen come to Syracuse an stay ova dea three days."
                },
                "13": {
                    "verse_nr": "13",
                    "verse": "We wen sail from dea an wen come Regium. Da nex day da sout wind wen come, an da nex day we wen come Puteoli."
                },
                "14": {
                    "verse_nr": "14",
                    "verse": "Ova dea we wen meet some bruddas. Dey wen tell us fo come stay dea house fo one week. An den we wen go way from dea fo go Rome."
                },
                "15": {
                    "verse_nr": "15",
                    "verse": "Da bruddas ova dea wen hear dat we stay coming, an dey wen come to da Appius Market an da Three Taverns fo meet us. Wen Paul wen spock dem, dat wen kokua him, an he wen tank God."
                },
                "16": {
                    "verse_nr": "16",
                    "verse": "Inside Rome - We wen go inside Rome, an dey wen let Paul stay inside one place by himself, an one army guy wen guard um."
                },
                "17": {
                    "verse_nr": "17",
                    "verse": "Afta three days Paul wen tell da leadas fo da Jewish peopo fo come. Wen dey wen come, Paul wen tell um, \u201cMy bruddas, I neva do notting agains our peopo o agains our ancesta guys ways. But dey wen bus me inside Jerusalem an hand me ova to da Rome guys."
                },
                "18": {
                    "verse_nr": "18",
                    "verse": "Da Rome guys wen aks me plenny stuffs, an dey wen like let me go, cuz I neva do notting dat say I gotta mahke."
                },
                "19": {
                    "verse_nr": "19",
                    "verse": "But da Jewish guys neva like dem fo let me go, so den, I wen say I gotta come in front da Big King Cesar. But I no mo notting fo poin finga at my peopo."
                },
                "20": {
                    "verse_nr": "20",
                    "verse": "So I wen tell dese guys I like talk to you. I trus God dat he goin take da Israel peopo outa da bad kine stuff dey stay in. Dass why dey wen tie me up wit dis chain.\u201d"
                },
                "21": {
                    "verse_nr": "21",
                    "verse": "Da Jewish guys wen say, \u201cWe neva get no lettas from Judea bout you. An da bruddas dat wen come from ova dea neva say notting stink bout you."
                },
                "22": {
                    "verse_nr": "22",
                    "verse": "But we like listen to wat you say. We know dat da peopo all ova da place stay talking agains dis stuff you teach.\u201d"
                },
                "23": {
                    "verse_nr": "23",
                    "verse": "Den dey wen say dey goin come togedda one spesho day. An dat time even mo peopo wen come to da place wea Paul stay. Wen da sun come up till da sun go down he wen tell um all da stuff bout how dey can get God fo dea King. He wen try help um fo trus da Good Stuff Bout Jesus. He start wit da stuff Moses wen write down inside da Rules, an den he talk bout da odda guys dat wen talk fo God befo time."
                },
                "24": {
                    "verse_nr": "24",
                    "verse": "Some guys wen trus da Good Stuff Paul wen tell um, but da odda guys neva like trus um."
                },
                "25": {
                    "verse_nr": "25",
                    "verse": "Dey wen go way an make argue wit each odda. But first Paul wen say, \u201cGod\u02bcs Spesho Spirit wen tell yoa ancesta guys da trut! Isaiah wen talk fo him"
                },
                "26": {
                    "verse_nr": "26",
                    "verse": "an say, \u2018God wen tell me fo go by dis peopo an say, \u201cYou guys goin hear, But you no goin undastan. You guys goin see, But you no goin see fo real."
                },
                "27": {
                    "verse_nr": "27",
                    "verse": "Cuz dis peopo hard head, Dea ears no can hear good. Dey close dea eyes, Cuz dey no like see fo real. Dea ears no like hear fo real. Inside dey no like undastan fo real. Dey no like change so I can make um come good.\u201d \u2019 Dass wat Isaiah wen say.\u201d"
                },
                "28": {
                    "verse_nr": "28",
                    "verse": "Paul say, \u201cI like you guys know dat God send his guys by da peopo dat not Jews, so he can take dem outa da bad kine stuff dey do. An dey goin listen!\u201d"
                },
                "29": {
                    "verse_nr": "29",
                    "verse": "[So da Jewish guys wen go way an wen make argue real hard wit each odda.]"
                },
                "30": {
                    "verse_nr": "30",
                    "verse": "Fo two years Paul wen stay ova dea inside one house he wen rent. He wen show aloha fo all da peopo dat wen come by him."
                },
                "31": {
                    "verse_nr": "31",
                    "verse": "He wen teach um how dey can get God fo dea King an all bout da Boss Jesus, da Spesho Guy God Wen Send. He not scared fo tell um, an nobody wen try make him shut up."
                }
            }
        }
    }
}