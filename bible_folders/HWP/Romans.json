{
    "version": "HWP",
    "book_name": "Romans",
    "book_nr": "45",
    "book": {
        "1": {
            "chapter_nr": "1",
            "chapter": {
                "1": {
                    "verse_nr": "1",
                    "verse": "\u201cAloha!\u201d - Dis letta from me, Paul. I one worka fo Jesus Christ, da Spesho Guy God Wen Send. God wen tell me fo come be his guy, cuz he like send me all ova da place fo talk fo him. God wen make me one spesho talka fo tell peopo da Good Kine Stuff From Him."
                },
                "2": {
                    "verse_nr": "2",
                    "verse": "Befo time, God wen make his talka guys write his Good An Spesho Bible fo um. Dat time, God wen promise um dat bumbye he goin tell peopo da Good Kine Stuff"
                },
                "3": {
                    "verse_nr": "3",
                    "verse": "bout his Boy. His Boy\u02bcs blood come from King David."
                },
                "4": {
                    "verse_nr": "4",
                    "verse": "But how his spirit stay, an da way he stay good an spesho fo God, dass wat show dat he God\u02bcs Boy. We know dat, cuz God wen use plenny power fo make um come back alive afta he wen mahke. You know, I stay talking bout Jesus Christ. He da Spesho Guy God Wen Send. He stay da Boss fo all us guys."
                },
                "5": {
                    "verse_nr": "5",
                    "verse": "Dass how Jesus stay, an dass why God like do good tings fo us guys. Dass why he stay sending us guys all ova da place, cuz he like all da peopos from diffren places fo trus um an make da way he tell um. An me, I like do dat so dey know who Christ."
                },
                "6": {
                    "verse_nr": "6",
                    "verse": "Same ting fo you Rome guys too. You guys come from all da diffren peopos from diffren places, an Jesus Christ tell you guys, \u201cEh come! Be my guys!\u201d"
                },
                "7": {
                    "verse_nr": "7",
                    "verse": "You Rome guys, dis letta fo you. Eh, God get love an aloha fo you guys. He tell you fo come his spesho guys. God, he our fadda, an Jesus, he da Boss, he da Spesho Guy God Wen Send. I like dem two do plenny fo you guys, an make yoa hearts rest inside."
                },
                "8": {
                    "verse_nr": "8",
                    "verse": "How Paul Pray Fo His Friends - First ting fo start, I like tell God \u201cMahalo plenny!\u201d everytime I tink bout you guys, cuz Jesus Christ, he stay make me feel lidat. I feel good inside cuz all ova da world get peopo talking bout da way you guys trus God."
                },
                "9": {
                    "verse_nr": "9",
                    "verse": "God know dat I telling da trut. He know I stay work fo him hundred percent wit my spirit. I make like dis fo tell da peopo all da Good Kine Stuff Bout His Boy. An God know dat I not goin give up tinking bout you guys."
                },
                "10": {
                    "verse_nr": "10",
                    "verse": "Everytime I go pray, I aks God lidis: \u201cYou know, if you like, I donno how you goin do dis, but been really long time I like go see dem guys Rome side.\u201d"
                },
                "11": {
                    "verse_nr": "11",
                    "verse": "I really like stay by you guys, cuz I like share da good kine stuff from God\u02bcs Spirit wit you guys. Den you can stay mo strong an mo solid inside."
                },
                "12": {
                    "verse_nr": "12",
                    "verse": "Dis, az wat I mean: Bumbye wen I go stay wit you guys, I like you guys give me good kine words cuz you guys trus God, an same ting, I goin give you guys good kine words cuz I trus him too jalike you guys."
                },
                "13": {
                    "verse_nr": "13",
                    "verse": "Bruddas an sistas! I like you guys know dis: Plenny times I tink, \u201cMaybe az now da time fo me fo go by da Rome peopo!\u201d But den, dat time, no can. Ony now, I can go. Wen I go ova dea fo stay wit you guys, I like plenny peopo go trus Christ, an everyting come mo betta fo you guys, jalike wen happen wen I wen stay wit da odda peopos."
                },
                "14": {
                    "verse_nr": "14",
                    "verse": "No matta get guys Greek o no Greek, o guys who get smarts o guys dat no moa, I jus gotta take care all dem awready."
                },
                "15": {
                    "verse_nr": "15",
                    "verse": "Dass why I stay ready fo tell you guys all da Good Kine Stuff From God wen I go ova dea Rome side fo see you guys."
                },
                "16": {
                    "verse_nr": "16",
                    "verse": "Da Good Kine Stuff From God, Get Plenny Power - I no shame notting bout da Good Kine Stuff From God. Dat stuff get plenny power from God, fo take peopo outa da bad kine stuff dey stay doing, wen dey trus him. Was da Jewish peopo dat wen find out bout um first, an afta dem, all da odda peopos from diffren places too."
                },
                "17": {
                    "verse_nr": "17",
                    "verse": "You tink bout all dis Good Kine Stuff From God, you goin undastan wat God wen do fo make peopo come right wit him. But gotta trus him from da start to da end. Da Bible wen say dis befo time: \u201cGotta trus God. Den you goin get um right wit him, An you can live fo real kine.\u201d"
                },
                "18": {
                    "verse_nr": "18",
                    "verse": "Everybody Make How Dey Not Suppose To - One mo ting God wen let us undastan: Da peopo ack jalike God no matta, an dey do da kine tings dey not suppose to do. But God no take wat dey do. Az why he goin judge um from up dea in da sky. Inside dem, dey know wass true, but dey stay do da kine tings dey not suppose to do. Az how dey no let da odda peopo know wass true."
                },
                "19": {
                    "verse_nr": "19",
                    "verse": "Dey no mo excuse, cuz everyting dat peopo can know bout God, ony easy fo dem fo undastan, az why. God, he wen show dem awready."
                },
                "20": {
                    "verse_nr": "20",
                    "verse": "Dis wat I mean: From befo time wen God wen make da world, anybody dat try fo undastan da stuffs God wen make, dey can figga how God stay, no matta no can see God. You know, God get dis unreal power dat goin stay lidat foevas. By how he make, he stay God fo shua. An dey can undastan all dat, dose guys. Az why dey no mo excuse fo how dey make."
                },
                "21": {
                    "verse_nr": "21",
                    "verse": "Dey know bout God, but dey no like tell him, \u201cEh, you stay awesome, cuz you stay God!\u201d Dey no like tell um \u201cMahalo plenny!\u201d Dass why wat dey stay tinking, all poho awready. Cuz dey no undastan notting, jalike everyting come all dark inside dea heart."
                },
                "22": {
                    "verse_nr": "22",
                    "verse": "Dey tell, \u201cMe, I one akamai guy dat everytime know wat fo do!\u201d Dey ony tink dat, but you know, dey still yet stupid."
                },
                "23": {
                    "verse_nr": "23",
                    "verse": "Dey no like stick wit da God who everytime awesome an no goin come poho bumbye. But dese guys, dey tink lidis: \u201cWe no like dat kine God! Mo betta we stick wit one idol kine god dat look jalike one guy, no matta bumbye he goin come poho. O mo betta our god goin look jalike one bird o one lizard o one nodda animal.\u201d"
                },
                "24": {
                    "verse_nr": "24",
                    "verse": "Cuz da way dey acking, dass why God wen let um go do wat dey like. He let um do all da kine pilau kine stuff, cuz dass how dey like do inside dea hearts. Dass why dey no mo shame notting, how dey make any kine wit dea own bodies wit odda peopo."
                },
                "25": {
                    "verse_nr": "25",
                    "verse": "Dem guys, dey hear da true stuffs from God, but dey no like listen. Dey tink lidis: \u201cMo betta we go do da odda stuff, no matta bulai!\u201d Dey show respeck to all da stuffs God wen make, an dey do all da kine religious stuff fo um, but da One who make everyting, dey no like give love an respeck to him. I stay talking bout God. Eh, he all right! Can talk good bout him every time! Az right!"
                },
                "26": {
                    "verse_nr": "26",
                    "verse": "An dass why God wen let dem guys do all dat, an dey ony go do how dey like do. An so dey all come all itchy, an no mo shame notting. Eh, you know, even da wahines, dey no like make like dey wahines, dey like change how dey stay."
                },
                "27": {
                    "verse_nr": "27",
                    "verse": "An same ting wit da guys. Dey no like make like dey suppose to wit da wahines. One guy stay all itchy fo one nodda guy. Dey no mo shame notting fo how dey make wit each odda. So fo dat, dey goin get it! Cuz dey stay far from da right way, an dey going get watevas fo how dey wen make."
                },
                "28": {
                    "verse_nr": "28",
                    "verse": "Dey tink, \u201cMo betta no go tink bout stick tight wit God fo real kine!\u201d Az why God wen let um go do how dey like do. Az why dey ony can tink pilau kine stuff. So, no good how dey make."
                },
                "29": {
                    "verse_nr": "29",
                    "verse": "Dey not right kine peopo. Dey ony do pilau kine stuff. Dey greedy guys. Dey get pilau attitude. Dey all jealous. Dey like kill peopo. Dey like go beef everybody. Dey sneaky buggas. Dey ony tink bad kine stuff. Dey tell stuffs dey not suppose to bout da odda guys."
                },
                "30": {
                    "verse_nr": "30",
                    "verse": "Dey talk stink. Dey everytime stay huhu wit God. Dey tink dey so high makamaka, so dat peopo no can come by dem. Dey tink dey it. Dey talk big. Dey try figga how dey can make everyting hamajang. Dey no do wat dea mudda-fadda guys tell um fo do."
                },
                "31": {
                    "verse_nr": "31",
                    "verse": "Dey no like undastan notting. Dey make promise, but dey no keep um. Dey no mo love an aloha, an dey no give chance notting."
                },
                "32": {
                    "verse_nr": "32",
                    "verse": "God wen tell um how dey suppose to make, an dey wen hear all dat awready. Dey know dis too: if get anybody dat no make like wat God say, fo shua he goin mahke. But dese guys, dey go do all dat kine stuff, an dey tink good wen da odda guys go do lidat too."
                }
            }
        },
        "2": {
            "chapter_nr": "2",
            "chapter": {
                "1": {
                    "verse_nr": "1",
                    "verse": "God Da Judge Goin Tell Um Strait - So den, no matta who you, if you go poin finga somebody dat he doing bad kine stuffs, no foget you doing da same kine tings jalike him. Eh, you too no mo excuse, cuz you poin finga back yoa own self."
                },
                "2": {
                    "verse_nr": "2",
                    "verse": "But we know dis: Everytime God tell dat da peopo wen do bad kine stuff, we know wat he say stay true."
                },
                "3": {
                    "verse_nr": "3",
                    "verse": "So, wat you figga? Wen you poin finga da odda guys cuz dey doing bad kine stuffs, an you doing da same ting, you tink God goin let you go?"
                },
                "4": {
                    "verse_nr": "4",
                    "verse": "God get plenny good heart fo you, an he stay hanging in dea an waiting fo you. An den, you make like dass notting? You no undastan dat he like you come sorry an pau do all da bad kine stuff you guys doing?"
                },
                "5": {
                    "verse_nr": "5",
                    "verse": "But you get hard head, an you no like change how you stay doing. So, you stay making tings mo worse fo yoaself. Bumbye God da Judge goin tell who wen do da bad kine stuff, an everybody goin know dat wat God say stay true. Den he goin punish you, cuz he no goin take wat you wen do."
                },
                "6": {
                    "verse_nr": "6",
                    "verse": "How you make, same ting, God goin give you back."
                },
                "7": {
                    "verse_nr": "7",
                    "verse": "God goin give some peopo da real kine life dat stay to da max foeva, cuz everytime dey hang in dea an do da right ting. Dey like get plenny respeck from God, an get da real kine life."
                },
                "8": {
                    "verse_nr": "8",
                    "verse": "But da odda peopos, God no goin take wat dey do. He goin had it wit dem awready, cuz dey like make big kine trouble. Dey no like do da true stuff, but dey everytime like do wass wrong."
                },
                "9": {
                    "verse_nr": "9",
                    "verse": "Everybody dat stay doing da bad kine stuff goin get hard time how dey living, an dey goin suffa plenny presha. First goin be da Jewish peopo. Den goin be da odda peopos dat not Jews."
                },
                "10": {
                    "verse_nr": "10",
                    "verse": "But everybody dat stay doing da good kine stuff, God goin give dem plenny respeck, an dea hearts goin rest inside. First goin be da Jewish peopo. Den da odda peopos dat not Jews."
                },
                "11": {
                    "verse_nr": "11",
                    "verse": "God make um everybody da same ting."
                },
                "12": {
                    "verse_nr": "12",
                    "verse": "Everybody dat do bad kine stuff, an dey neva know dat God wen make Rules fo everybody, dey goin get cut off from God, no matta dey donno dat God\u02bcs Rules stay. An everybody dat do da bad kine stuff, an dey know God\u02bcs Rules stay, God goin use da Rules fo judge dem."
                },
                "13": {
                    "verse_nr": "13",
                    "verse": "Fo get um right wit God, no nuff fo ony hear God\u02bcs Rules. Gotta do jalike God\u02bcs Rules say, fo get um right wit him."
                },
                "14": {
                    "verse_nr": "14",
                    "verse": "Da peopo dat not Jews, dey donno dat God\u02bcs Rules stay. But if get peopo dat by demself do jalike God\u02bcs Rules say, but dey donno dat da Rules stay, den dey stay ack jalike dey get um."
                },
                "15": {
                    "verse_nr": "15",
                    "verse": "How dey ack, dass jalike dey get God\u02bcs Rules right dea inside dea heart. Dea heart tell dem bout wat dey doing. Wen dey go tink wat stay right an wat stay wrong, den dey figga."
                },
                "16": {
                    "verse_nr": "16",
                    "verse": "Dass how goin be bumbye wen God goin make Jesus Christ da Judge fo da secret stuff inside everybody\u02bcs heart. Dass wat da Good Kine Stuff From God say, jalike I stay teaching."
                },
                "17": {
                    "verse_nr": "17",
                    "verse": "Da Jewish Peopo An God\u02bcs Rules - Now you dea, you like peopo fo know you one Jewish guy. You trus God\u02bcs Rules. You talk big bout God."
                },
                "18": {
                    "verse_nr": "18",
                    "verse": "You know wat God like you fo do. You know wass da bestes kine stuff, cuz da teachas wen teach you from God\u02bcs Rules."
                },
                "19": {
                    "verse_nr": "19",
                    "verse": "You stay shua you can tell da peopo dat no can see wea fo go. You tink you jalike one light fo all da peopo dat stay inside da dark."
                },
                "20": {
                    "verse_nr": "20",
                    "verse": "You can teach da peopo who donno notting an da ones dat still yet need one teacha. Cuz you get God\u02bcs Rules, you tink you get all da trut an you know everyting."
                },
                "21": {
                    "verse_nr": "21",
                    "verse": "So, you go teach da odda peopo. You teach yoaself too, o wat? You go preach dey betta not rip off nobody. You rip off too, o wat?"
                },
                "22": {
                    "verse_nr": "22",
                    "verse": "You say, \u201cNo go fool aroun behind yoa husban o wife\u02bcs back.\u201d You go fool aroun too, o wat? You tink da idol kine gods no good. You take stuff from dea temples, o wat?"
                },
                "23": {
                    "verse_nr": "23",
                    "verse": "You talk big bout God\u02bcs Rules. You making God shame cuz you broke um, o wat?"
                },
                "24": {
                    "verse_nr": "24",
                    "verse": "Jalike da Bible wen say befo time, \u201cDa peopos dat not Jews try run down God\u02bcs name cuz a you guys.\u201d"
                },
                "25": {
                    "verse_nr": "25",
                    "verse": "If you do wat God\u02bcs Rules say, az good you get da cut skin mark dat show you one Jewish guy. But if you go broke God\u02bcs Rules, az jalike you no mo da mark awready, an you not one Jewish guy fo real kine."
                },
                "26": {
                    "verse_nr": "26",
                    "verse": "So den, if get one guy dat not one Jew, an he do all da good kine stuff God\u02bcs Rules say, den no matta he neva cut skin, he God\u02bcs guy. Dass jalike he get da mark too."
                },
                "27": {
                    "verse_nr": "27",
                    "verse": "So den, da peopo dat not Jews, if dey do wat God\u02bcs Rules say, dey goin show dat you Jewish peopo wen broke God\u02bcs Rules. No matta dey no mo da cut skin mark, an you guys get da Rules inside da Bible from befo time, an da cut skin mark too."
                },
                "28": {
                    "verse_nr": "28",
                    "verse": "No matta somebody who come from Abraham get da cut skin mark on top his body, dat no make him one Jewish guy fo real kine."
                },
                "29": {
                    "verse_nr": "29",
                    "verse": "Da Jewish guy who fo real stay same ting lidat inside. God\u02bcs Spirit stay in charge da guy, an dass jalike one spesho mark inside his heart. Da Rules inside one book, dass not wat make him God\u02bcs kid. Az not da peopo dat goin talk good bout him, goin be God dat goin do um."
                }
            }
        },
        "3": {
            "chapter_nr": "3",
            "chapter": {
                "1": {
                    "verse_nr": "1",
                    "verse": "Mo Stuff Bout Da Jewish Peopo An God\u02bcs Rules - So den, how come mo betta fo be one Jewish guy? You tink da Jewish guy who get da cut skin mark get mo spesho tings den da guy dat not Jew?"
                },
                "2": {
                    "verse_nr": "2",
                    "verse": "Az right! Help um plenny fo do everyting. First, cuz God wen give da Jewish peopo all da stuffs he wen tell um, an he wen tell um fo take care all dat."
                },
                "3": {
                    "verse_nr": "3",
                    "verse": "So den, wat? You tink dat God no can do wat he wen say he goin do, jus cuz get some Jewish peopo dat neva like trus him?"
                },
                "4": {
                    "verse_nr": "4",
                    "verse": "Not! God everytime da real ting, no matta everybody dat stay all ova da world all bulaias! Jalike da Bible say bout God, \u201cDa peopo goin find out Dat wat he say, az right. No matta dey say dat he do wrong, He goin win still yet, Cuz he no do da bad kine stuff notting.\u201d"
                },
                "5": {
                    "verse_nr": "5",
                    "verse": "But if we do da wrong tings, an dat goin show everybody even mo dat God stay doing da right tings, den wat we goin say bout dat? We goin say God do wrong wen he punish us, o wat? (Dass how some peopo stay talking, you know.)"
                },
                "6": {
                    "verse_nr": "6",
                    "verse": "No way! God no do da wrong kine stuff notting wen he punish us. Dass why he get da right fo punish da peopo inside da world wen dey do da wrong kine stuff."
                },
                "7": {
                    "verse_nr": "7",
                    "verse": "If I go bulai, an dat show everybody even mo dat God tell da trut, an he stay awesome, den how come God say was bad, da ting I wen do?"
                },
                "8": {
                    "verse_nr": "8",
                    "verse": "Even get some peopo dat stay talking stink bout us an tell odda peopo dat we say, \u201cEh, we go do da bad kine stuff, so den everyting goin come good!\u201d God goin do da right ting wen he punish da peopo dat tink lidat!"
                },
                "9": {
                    "verse_nr": "9",
                    "verse": "No Mo Nobody Dat Do Da Right Ting Everytime - So den, wat? You tink us Jewish peopo stay mo betta den dem? No way! Cuz I wen awready show you guys dat da bad kine stuff get power ova everybody, da Jewish peopo an da peopo dat not Jews."
                },
                "10": {
                    "verse_nr": "10",
                    "verse": "Jalike da Bible wen say, \u201cNo mo nobody dat do da right ting everytime. No mo even one guy!"
                },
                "11": {
                    "verse_nr": "11",
                    "verse": "No mo nobody dat undastan, No mo nobody dat try fo know God!"
                },
                "12": {
                    "verse_nr": "12",
                    "verse": "Nobody eva do how dey suppose to. All togedda dey wen come poho. No mo nobody dat do good tings, No mo even one guy!"
                },
                "13": {
                    "verse_nr": "13",
                    "verse": "Dea mout stay jalike one open grave. Dey bulai wit dea mout. Da poison come from inside dea mout, Jalike one snake."
                },
                "14": {
                    "verse_nr": "14",
                    "verse": "Wit dea mout Dey everytime like say stink stuffs fo hurt somebody, Cuz az how dey stay inside."
                },
                "15": {
                    "verse_nr": "15",
                    "verse": "Dey move fast fo kill somebody."
                },
                "16": {
                    "verse_nr": "16",
                    "verse": "Every place dey go, Dey like bus up everyting, An make big trouble fo peopo."
                },
                "17": {
                    "verse_nr": "17",
                    "verse": "Dey neva know how fo make good wit odda peopo, An make dea hearts rest inside."
                },
                "18": {
                    "verse_nr": "18",
                    "verse": "Dey no mo respeck fo God notting.\u201d"
                },
                "19": {
                    "verse_nr": "19",
                    "verse": "Now, we know dat everyting God\u02bcs Rules say, dass fo da peopo dat get da Rules ova dem. Dass why nobody can make argue wit God. Bumbye everybody all ova da world gotta go in front God da Judge, so he can say if dey wen do da bad kine stuff, o wat."
                },
                "20": {
                    "verse_nr": "20",
                    "verse": "Dass why no mo nobody dat can say dat dey get um right wit God, jus cuz dey wen do everyting God\u02bcs Rules say. Not even! God\u02bcs Rules ony show dat us wen do da bad kine stuff."
                },
                "21": {
                    "verse_nr": "21",
                    "verse": "God Make Us Get Um Right Wit Him Wen We Trus Um - Stay clear now how God wen go make plan so we can get um right wit him. We can get um right wit him, but not cuz a God\u02bcs Rules. God\u02bcs Rules an da guys dat wen talk fo God long time ago, dey tell all dat inside da Bible."
                },
                "22": {
                    "verse_nr": "22",
                    "verse": "God wen make us get um right wit him wen we trus Jesus Christ, da Spesho Guy God Wen Send. He do dat fo everybody dat trus him, no mo notting diffren."
                },
                "23": {
                    "verse_nr": "23",
                    "verse": "Cuz everybody do bad kine stuff. Dass why nobody can come awesome by demself, da way God like make um come awesome."
                },
                "24": {
                    "verse_nr": "24",
                    "verse": "But can get um right wit God, cuz God get good heart an like do plenny good stuff fo peopo. God cut um loose from da power da bad kine stuff get ova dem, cuz dey tight wit Jesus Christ."
                },
                "25": {
                    "verse_nr": "25",
                    "verse": "God wen make Jesus da main guy, so he can be da sacrifice fo hemo da shame fo all da bad kine stuff everybody do, ony if dey go trus him an dey shua dat he wen go bleed an mahke fo dem. Dass how God show dat he make everyting come right: he let um go fo da bad kine stuff dey wen do befo time an hemo dea shame."
                },
                "26": {
                    "verse_nr": "26",
                    "verse": "You know, befo time God neva push hard fo peopo fo pau do da bad kine stuff. Nowdays, fo show everybody dat he everytime do da right ting, he make everybody dat trus Jesus get um right wit him."
                },
                "27": {
                    "verse_nr": "27",
                    "verse": "So, wat? How come you tink you can talk big now? No can! Wot?! You tell how you get one Rule dat say, you get um right wit God cuz you wen do good kine stuffs? Eh, not even! We can ony tell bout dat Rule dat say we get um right wit God cuz we trus um."
                },
                "28": {
                    "verse_nr": "28",
                    "verse": "So dis wat we figga: Anybody can get um right wit God wen dey trus him, not wen dey ony do da stuff God\u02bcs Rules say."
                },
                "29": {
                    "verse_nr": "29",
                    "verse": "Kay den. God, he ony fo da Jewish peopo? You tink he not God fo da peopo dat not Jews? Fo shua, he God fo dem too!"
                },
                "30": {
                    "verse_nr": "30",
                    "verse": "Cuz ony get one God. Da guys dat get da cut skin mark fo show dey Jewish kine, God make um so dey get um right wit him cuz dey trus him. An da peopo dat not Jews an no mo da mark on top dem, he make dem so dey get um right wit him cuz dey trus him too."
                },
                "31": {
                    "verse_nr": "31",
                    "verse": "You tink dat wen we trus God, dat mean we make God\u02bcs Rules poho? No way! We make da Rules mo solid."
                }
            }
        },
        "4": {
            "chapter_nr": "4",
            "chapter": {
                "1": {
                    "verse_nr": "1",
                    "verse": "Abraham - So den, Abraham, da ancesta guy dat us Jewish peopo all come from, wat we get fo say bout wat wen happen to him?"
                },
                "2": {
                    "verse_nr": "2",
                    "verse": "We can say dis: If Abraham wen get um right wit God cuz a da stuffs he wen do, den he can go talk big bout dat. But in front God he no can talk big notting."
                },
                "3": {
                    "verse_nr": "3",
                    "verse": "Dis wat da Bible say: \u201cAbraham wen trus God, Dass why God wen say dat Abraham get um right wit him.\u201d"
                },
                "4": {
                    "verse_nr": "4",
                    "verse": "Cuz wen get one guy dat work, his boss pay him fo dat. Da pay not one present -- dass wat da boss owe um."
                },
                "5": {
                    "verse_nr": "5",
                    "verse": "God da One dat get da right fo say dat whoeva trus him, dey da one dat get um right wit him, no matta dey neva care bout God befo time. No can work fo get um right wit God, ony gotta trus God, an den God goin say dat you stay right."
                },
                "6": {
                    "verse_nr": "6",
                    "verse": "Same ting. David wen talk bout how peopo goin stay good inside wen God say dat dey get um right wit him, an dey neva work notting fo dat. He say:"
                },
                "7": {
                    "verse_nr": "7",
                    "verse": "\u201cDa peopo dat wen broke God\u02bcs Rules, God wen let um go, An wen hemo dea shame. Az why dey stay good inside! Da peopo dat wen do da bad kine stuffs, God wen hemo dem from all da bad kine stuffs dey wen do."
                },
                "8": {
                    "verse_nr": "8",
                    "verse": "Da guy can stay good inside Wen da Boss no make one list A da bad kine stuff da guy wen do.\u201d"
                },
                "9": {
                    "verse_nr": "9",
                    "verse": "You tink ony da Jewish guys dat get da cut skin mark, dey da ony ones can stay good inside lidat, an da odda guys, dey no can? You know, awready we wen tell dat Abraham wen trus God, an cuz a dat, God wen tell dat Abraham get um right wit him."
                },
                "10": {
                    "verse_nr": "10",
                    "verse": "Kay den, wat time was, wen God wen say dat? Was wen Abraham get da cut skin mark, o befo wen he neva get da mark? Eh, he neva say dat afta he wen get um, but wen he neva have um yet."
                },
                "11": {
                    "verse_nr": "11",
                    "verse": "Bumbye Abraham wen get da cut skin mark. Dat wen show proof dat he wen go trus God. Was befo Abraham get da mark dat God wen say Abraham get um right wit him. Dass how Abraham wen come jalike da fadda fo everybody dat trus God, an God wen say dey get um right wit him, no matta dey no mo da mark."
                },
                "12": {
                    "verse_nr": "12",
                    "verse": "Same time Abraham stay jalike da fadda fo da Jewish guys dat get da mark too. But not jus cuz dey get da mark, but cuz dey stay trus Christ jalike Abraham wen trus um, befo he wen get da cut skin mark."
                },
                "13": {
                    "verse_nr": "13",
                    "verse": "We Trus God, An We Get Wat He Promise - God wen promise Abraham an da peopo dat goin come from him afta, dat bumbye dey goin own da whole world. God wen say dat cuz Abraham wen trus God, an get um right wit him. But God neva say dat Abraham goin get um jus cuz he do wat da Rules say."
                },
                "14": {
                    "verse_nr": "14",
                    "verse": "You know, da peopo dat ony like stick wit God\u02bcs Rules, if dey wen get wat God wen promise jus cuz a dat, den az no mean notting fo trus God, an poho da promise God wen make."
                },
                "15": {
                    "verse_nr": "15",
                    "verse": "Weaevas get God\u02bcs Rules, goin get peopo who goin broke um, an God no goin take it. Weaeva God\u02bcs Rules no stay, no mo nobody goin broke um."
                },
                "16": {
                    "verse_nr": "16",
                    "verse": "Dass why you betta trus him. God like do plenny good tings fo da peopo who trus him. Dass how we know dat God\u02bcs promise stay fo shua fo all us guys who come from Abraham. Not da peopo dat get God\u02bcs Rules ony, but da peopo dat same time trus God, jalike Abraham. cuz he jalike da fadda fo all us guys."
                },
                "17": {
                    "verse_nr": "17",
                    "verse": "God wen say inside da Bible, \u201cI wen make you da fadda fo plenny diffren kine peopos.\u201d Fo shua God goin make dat promise solid, an God, he da One dat Abraham wen trus. God make da peopo come back alive afta dey mahke. He ony gotta say someting fo make someting dass fo real come from notting."
                },
                "18": {
                    "verse_nr": "18",
                    "verse": "Abraham wen trus God an wen wait fo him, even wen he neva see notting coming from God. Dass how he wen come \u201cda fadda fo plenny diffren kine peopos,\u201d jalike da Bible wen say, \u201cGoin get plenny peopo come from you.\u201d"
                },
                "19": {
                    "verse_nr": "19",
                    "verse": "Abraham\u02bcs trus was strong fo God, no matta he figga, his body litto mo ready fo mahke, cuz he near hundred year old, an Sarah, she no can come hapai awready."
                },
                "20": {
                    "verse_nr": "20",
                    "verse": "Abraham neva tink dat God no can do um, an den pau trus God. His trus fo God wen stay solid, cuz he know how awesome God stay."
                },
                "21": {
                    "verse_nr": "21",
                    "verse": "Abraham wen know fo shua dat wateva God wen promise, he strong nuff fo give um."
                },
                "22": {
                    "verse_nr": "22",
                    "verse": "So dass why God wen figga dat Abraham get um right wit him."
                },
                "23": {
                    "verse_nr": "23",
                    "verse": "Wen da Bible say how God figga dat, he no say dat ony fo Abraham,"
                },
                "24": {
                    "verse_nr": "24",
                    "verse": "he say um fo us guys too. God goin figga we get um right wit him too, if we trus him. Cuz God da One dat wen make Jesus our Boss come back alive afta he wen mahke."
                },
                "25": {
                    "verse_nr": "25",
                    "verse": "Jesus wen mahke cuz we neva make how we suppose to. An den, he wen come alive again fo make us guys get um right wit God."
                }
            }
        },
        "5": {
            "chapter_nr": "5",
            "chapter": {
                "1": {
                    "verse_nr": "1",
                    "verse": "We Get Um Right Wit God - So den, cuz we wen trus God, az why we get um right wit him. Dass why our heart stay clear inside wit God awready, cuz our Boss Jesus, da Spesho Guy God Wen Send, he wen make um good fo everybody."
                },
                "2": {
                    "verse_nr": "2",
                    "verse": "Christ wen make um so we can come tight wit God an get all da good stuff he like do fo us, cuz we wen trus him first. An dass how we come solid inside. We feel good inside cuz we stay shua dat bumbye God goin make us come awesome jalike him."
                },
                "3": {
                    "verse_nr": "3",
                    "verse": "No matta we get any kine hard time, we goin feel good inside, cuz we know, dat hard time goin make um so we can hang in dea mo betta."
                },
                "4": {
                    "verse_nr": "4",
                    "verse": "Wen we hang in dea, dat make us mo solid. Wen we mo solid, den we stay shua dat bumbye God goin do plenny fo us."
                },
                "5": {
                    "verse_nr": "5",
                    "verse": "Wen we stay shua dat God goin do um fo us, we no need worry notting. Cuz God give us his Good an Spesho Spirit, fo make us feel inside our heart how much plenny he get love an aloha fo us."
                },
                "6": {
                    "verse_nr": "6",
                    "verse": "Wen we neva have power notting, Christ wen mahke fo all us guys dat wen ack jalike God no matta. Dass da time God wen pick."
                },
                "7": {
                    "verse_nr": "7",
                    "verse": "Eh you know, nobody goin mahke fo one guy dat ony do right kine stuff! If get one guy dat everytime get good heart, maybe bumbye somebody go mahke fo help dat kine guy."
                },
                "8": {
                    "verse_nr": "8",
                    "verse": "But den God wen show how plenny love an aloha he get fo us, cuz same time we was doing bad kine stuff, Christ still yet wen go mahke fo us."
                },
                "9": {
                    "verse_nr": "9",
                    "verse": "God wen say we get um right wit him, cuz Christ wen bleed an mahke fo us. God no take da bad kine stuff peopo stay doing, but cuz a Christ, us guys no goin suffa."
                },
                "10": {
                    "verse_nr": "10",
                    "verse": "Befo time, we wen stay agains God. But den God\u02bcs Own Boy wen mahke so we can go da same side wit God. So now we da same side wit God, even mo, Christ goin take us outa da bad kine stuff we doing, cuz he wen come back alive again."
                },
                "11": {
                    "verse_nr": "11",
                    "verse": "An dass not all! We like tell dat God stay awesome, cuz we stay tight wit him. An we stay tight wit him, cuz our Boss Jesus Christ wen mahke fo us, so now we can go da same side wit God."
                },
                "12": {
                    "verse_nr": "12",
                    "verse": "Adam an Christ, Dey Da Same But Dey Diffren - So den, from da start befo time, da first man Adam, he da one wen start fo do da bad kine stuff. Az why God neva let um live foeva. An from dat time, all da peopo inside da world make jalike dat man. Cuz dey make lidat, same ting jalike dat man, dey all gotta mahke."
                },
                "13": {
                    "verse_nr": "13",
                    "verse": "Befo time, wen still yet neva have da Rules from God, all ova da world had peopo dat was doing bad kine stuff. But wen neva have da Rules, nobody wen go write down wat da bad kine stuff peopo do."
                },
                "14": {
                    "verse_nr": "14",
                    "verse": "Everybody from Adam till Moses time gotta mahke fo shua, no matta dey neva do da same ting dat God wen tell Adam fo no do. Still yet, dey wen do odda kine bad stuff. Az why dey gotta mahke jalike Adam. You know, Adam an Jesus, dem two da same, but den dey diffren. Az Adam da one, he jalike one picha fo show Jesus, da One dat goin show up bumbye."
                },
                "15": {
                    "verse_nr": "15",
                    "verse": "Da bad kine stuff dat Adam wen do, dass notting like da good kine stuff Jesus wen do fo us. Had da one guy Adam, dat wen go do wat God tell um not fo do, an cuz a dat, everybody wen mahke. But den da odda guy, Jesus Christ, eh, he do plenny good kine stuffs fo us, an he neva expeck notting back from nobody. Dass nuff fo everybody, cuz God everytime like do plenny fo us."
                },
                "16": {
                    "verse_nr": "16",
                    "verse": "Eh, da ting dat God wen give us guys, dass mo betta fo everybody den da bad ting dat da one guy Adam wen do. Afta he wen do dat, God da Judge say, \u201cGotta punish um!\u201d But even afta da peopo wen go blow it choken times, jalike God da Judge give um one spesho present -- he tell, \u201cNow, can get um right wit me!\u201d"
                },
                "17": {
                    "verse_nr": "17",
                    "verse": "So den, da one guy Adam, wen go do one ting dat he not suppose to do. Cuz a dat, now everybody gotta mahke. An now, da one guy Jesus Christ wen do one real good ting, an dass mo betta fo us guys. Now, us guys get um right wit God. Dass jalike one present he give us. An he goin make us come alive fo real kine, an be da King\u02bcs helpas."
                },
                "18": {
                    "verse_nr": "18",
                    "verse": "So, had dat one guy dat wen do wat he not suppose to do, an cuz a dat now everybody gotta get punish. But den same ting, had one nodda guy dat wen do da right ting, an cuz a dat, everybody can get um right wit God an come alive fo real kine."
                },
                "19": {
                    "verse_nr": "19",
                    "verse": "Dis wat I mean: Adam, he one guy dat neva listen to God. Dat make plenny guys be peopo dat do da bad kine stuff dat God no like. An da odda guy Jesus, he wen listen to wat God wen tell him fo do. Dat goin make plenny guys be peopo dat get um right wit God."
                },
                "20": {
                    "verse_nr": "20",
                    "verse": "God wen give us his Rules so everybody goin know how plenny bad da bad kine stuff stay. But wea eva get peopo dat do da bad kine stuff mo an moa, God do mo an mo plenny good kine stuff."
                },
                "21": {
                    "verse_nr": "21",
                    "verse": "Befo time, da bad kine stuff dat peopo wen do, take ova dem an make um mahke. But now, cuz a wat our Boss Jesus Christ wen do, God do someting real good fo us, he take us ova, so us guys can get um right wit him an come alive fo real kine foeva."
                }
            }
        },
        "6": {
            "chapter_nr": "6",
            "chapter": {
                "1": {
                    "verse_nr": "1",
                    "verse": "We No Mo Notting Fo Do Wit Da Bad Kine Stuff, But We Stay Live Fo God - So den, wat? You tink we goin say, \u201cMo bad kine stuffs we do, dat goin make God do some mo plenny good kine stuffs fo us bumbye.\u201d We goin say all dat?"
                },
                "2": {
                    "verse_nr": "2",
                    "verse": "Eh, no way! Us guys no mo notting fo do wit da bad kine stuff! Az jalike we mahke awready. Cuz you know, one mahke guy no can do notting bad. If we stay jalike we mahke, how we goin stay doing da bad kine stuff? Dass no good!"
                },
                "3": {
                    "verse_nr": "3",
                    "verse": "You guys donno dat wen all us guys wen get baptize fo show we Jesus Christ guys, dass jalike we wen mahke same time he wen mahke?"
                },
                "4": {
                    "verse_nr": "4",
                    "verse": "Wen we get baptize, dat mean jalike dey wen bury us same time dey wen bury Christ, cuz jalike we mahke too. Da Fadda, he get awesome power, an afta Christ wen mahke, da Fadda wen make um come back alive. So da Fadda like us use his power too fo live one new kine life."
                },
                "5": {
                    "verse_nr": "5",
                    "verse": "Us guys jalike we wen mahke wen Jesus wen mahke. Dass why fo shua we goin come back alive from mahke jalike Jesus wen come back alive."
                },
                "6": {
                    "verse_nr": "6",
                    "verse": "We know dat da no good kine guy we was befo, pau awready, jalike dat guy wen mahke on top da cross wit Christ. Now dat no good kine guy no mo power. Now we no need do da bad kine stuff. Now we not stuck -- we not slave guys."
                },
                "7": {
                    "verse_nr": "7",
                    "verse": "Afta one guy mahke, no mo notting dat can make um do bad kine stuff no moa."
                },
                "8": {
                    "verse_nr": "8",
                    "verse": "So den, jalike we wen mahke wit Christ. Dass why we believe dat we goin stay live wit him too."
                },
                "9": {
                    "verse_nr": "9",
                    "verse": "We know dat Christ wen come back alive afta he wen mahke, an he no goin mahke again. Cuz no mo notting dat get power fo make him mahke one mo time."
                },
                "10": {
                    "verse_nr": "10",
                    "verse": "Afta Christ wen mahke dat one time, den he no mo notting fo do wit da bad kine stuff no moa. Now he ony live fo God."
                },
                "11": {
                    "verse_nr": "11",
                    "verse": "So den, you guys gotta figga same ting jalike wat wen happen wit Jesus Christ: You guys wen mahke awready, dass why you guys no gotta do da bad kine stuff. Same time, you guys live fo God, cuz now you guys stay tight wit Jesus Christ."
                },
                "12": {
                    "verse_nr": "12",
                    "verse": "No let da bad kine stuff take ova you, an make you do any kine stuff yoa body like. Dat body goin mahke, you know."
                },
                "13": {
                    "verse_nr": "13",
                    "verse": "An no go let notting inside you go do stuff dat no stay right, cuz dass bad. Jus let God make you do wat he like. Cuz jalike you wen go mahke awready an now you stay alive again. Use yoa whole body fo do da kine stuff you suppose to do, fo God."
                },
                "14": {
                    "verse_nr": "14",
                    "verse": "No way! No let da bad kine stuff take you guys ova! Now, fo get um right wit God, you guys no gotta do wat da Rules say. Now, da way you guys live, you stay do wat you do cuz God wen do so plenny good stuffs fo you guys."
                },
                "15": {
                    "verse_nr": "15",
                    "verse": "We Jalike Slaves Fo Do Wass Right - So, wat? You tink we still yet can stay doing bad kine stuff, jus cuz we no need do wat da Rules say fo get um right wit God, an God still yet goin do plenny good kine stuff fo us? No way!"
                },
                "16": {
                    "verse_nr": "16",
                    "verse": "Fo shua, you guys gotta know dis: If you let one guy own you, you gotta listen to wateva da guy tell you, an den you gotta do um. Dat mean, dat guy yoa boss, an you his slave. Same ting, you can pick wat you goin do. You can let yoaself be one slave guy fo do ony bad kine stuff. But wen you pick dat one, you goin cut yoaself off from God. O you can be jalike one slave guy fo do wateva God tell you. An wen you pick dat one, you get um right wit him awready!"
                },
                "17": {
                    "verse_nr": "17",
                    "verse": "I tell God \u201cMahalo plenny!\u201d Cuz befo time, you guys wen let da bad kine stuff own you. But now, you guys listen from deep inside yoaself, fo do all da kine stuff da peopo dat stay spesho fo God wen teach you guys."
                },
                "18": {
                    "verse_nr": "18",
                    "verse": "God wen let you guys go, so you no gotta do da kine bad stuff no moa. Now you guys goin work hard fo do da right kine stuff."
                },
                "19": {
                    "verse_nr": "19",
                    "verse": "Fo tell you guys all dis, I stay talking da way everybody stay talk to each odda, cuz you guys ony litto bit strong inside. Befo time, was jalike you guys wen make yoaself be da kine peopo dat gotta do ony pilau kine stuff an dat gotta go broke da Rules from God. Az why you guys was lidat. But now, you guys gotta make yoaself be da kine peopo dat gotta do ony wass right. Dat goin make you guys be good an spesho fo God."
                },
                "20": {
                    "verse_nr": "20",
                    "verse": "Befo time, wen you guys was da kine peopo dat gotta do ony bad kine stuff, az wen you guys neva make yoaself be da kine peopo dat do da right ting."
                },
                "21": {
                    "verse_nr": "21",
                    "verse": "Wat good kine ting you guys wen get from all dat stuff you wen do? Notting! Now you guys get plenny shame weneva you guys tink bout um. Cuz wen you do dat kine stuff, you ony cut yoaself off from God."
                },
                "22": {
                    "verse_nr": "22",
                    "verse": "But now, you guys no gotta do ony bad kine stuff no moa, cuz God wen let you guys go. Now, you guys da kine peopo dat work fo God! Dat goin make you guys be good an spesho fo God. An afta, garans you guys goin get da real kine life dat stay to da max foeva."
                },
                "23": {
                    "verse_nr": "23",
                    "verse": "Dis da deal: wen you do da tings you not suppose to do, den you cut yoaself off from God. But get one nodda deal dat God get fo you. He like give you someting dass plenny good -- da real kine life dat stay to da max foeva. An you get dis wen you stay tight wit Jesus Christ, our Boss."
                }
            }
        },
        "7": {
            "chapter_nr": "7",
            "chapter": {
                "1": {
                    "verse_nr": "1",
                    "verse": "Afta You Mahke, Da Rules No Mo Power - Eh, all you bruddas an sistas dat undastan how da Rules stay. I like tell you guys dis: from all da time you stay alive, da Rules get power ova you. But afta you mahke, da Rules no mo power ova you."
                },
                "2": {
                    "verse_nr": "2",
                    "verse": "Da Rules say, if get one wahine dat stay married to one guy, she gotta stick wit da guy da whole time he stay alive. But if da husban mahke, den she no need do wat da Rules fo da husban an da wife say."
                },
                "3": {
                    "verse_nr": "3",
                    "verse": "If she go live wit one nodda guy, an her husban alive still yet, dass mean she one wahine dat fool aroun behind her husban\u02bcs back. But den, if her husban stay mahke, den da Rules fo da husban an da wife no mo notting fo do wit her no moa. An if she go marry one nodda guy, dat mean she no go fool aroun behind her mahke husban\u02bcs back."
                },
                "4": {
                    "verse_nr": "4",
                    "verse": "Same ting wit you guys, my bruddas an sistas! Christ wen go mahke, his body, everyting. Same ting jalike you guys wen mahke awready, so now da Rules no mo notting fo do wit you guys. Dass why now you guys can come his guys, an stay tight wit dis guy Christ dat wen come back alive afta he wen mahke. All dis jalike dat wahine can marry one nodda guy now, an no mo problem. So now, wat you do an how you ack, everyting fo God."
                },
                "5": {
                    "verse_nr": "5",
                    "verse": "Befo time, us guys wen ony like do da kine bad stuff our bodies wen like do. Cuz we wen know da Rules, we wen like go agains um, an dat ony wen make us guys da kine peopo dat do wat we not suppose to. From dat, wat we wen do an how we wen ack dat time, everyting was fo cut us guys off from God."
                },
                "6": {
                    "verse_nr": "6",
                    "verse": "Befo time we gotta do wat da Rules say. Now we no need, cuz jalike we wen mahke awready. Da old way, da Rules inside da Bible neva let us go. But da new way, us guys get God\u02bcs Spirit in charge a us! Az why us guys can work fo God now."
                },
                "7": {
                    "verse_nr": "7",
                    "verse": "Da Bad Kine Stuff Dat Stay Inside Us - So den, wat mo we can say? Da Rules no good, o wat? Not even! If I neva undastan da Rules, den no way I go undastan wat kine stuff stay bad inside me. Jalike I neva know I not suppose to like get odda peopo\u02bcs stuffs fo myself, if da Rules neva say, \u201cNo like get odda peopo\u02bcs stuffs fo yoaself.\u201d"
                },
                "8": {
                    "verse_nr": "8",
                    "verse": "But cuz da Rules wen say dat, den dass jalike da bad kine stuff inside me wen make me like get all kine stuffs fo myself. If neva have da Rules, da bad kine stuff no mo power ova peopo."
                },
                "9": {
                    "verse_nr": "9",
                    "verse": "Da way I wen stay live befo time, I neva know da Rules. Den bumbye, I wen find out dat God wen say dat get tings I not suppose to go do -- an right den an dea, jalike all da bad kine stuff inside me wen wake up an make me go do dose tings!"
                },
                "10": {
                    "verse_nr": "10",
                    "verse": "Den, az jalike I wen mahke inside. Had da Rules so dat peopo can come alive fo real kine. But den fo me, jalike was da Rules dat wen cut me off from get um right wit God."
                },
                "11": {
                    "verse_nr": "11",
                    "verse": "Da Rules wen tell how I gotta make awready. But had inside me bad kine stuff dat wen use da Rules dat God say fo bulai me. Cuz a dat, jalike was da Rules dat wen cut me off from get um right wit God."
                },
                "12": {
                    "verse_nr": "12",
                    "verse": "But den same time, da Rules stay spesho fo God, an everyting da Rules say we gotta do, all dat stay spesho fo God, stay right, an good."
                },
                "13": {
                    "verse_nr": "13",
                    "verse": "Da Rules stay some good. But you tink was da Rules wen cut me off from get um right wit God? Not even! Was da bad kine stuff inside me dat wen go use da Rules fo cut me off from God. Da Rules stay good, but dey show dat da bad kine stuff stay bad fo real kine, an dey cut us off from get um right wit God. So wen God say how us guys gotta make, dat show dat da bad kine stuff inside us no good!"
                },
                "14": {
                    "verse_nr": "14",
                    "verse": "Da War Inside Us - We know dat da Rules come from God\u02bcs Spesho Spirit. But me, I ony one guy. I make jalike I one slave dat gotta do ony bad kine stuff."
                },
                "15": {
                    "verse_nr": "15",
                    "verse": "I donno wat I stay doing. Cuz, eh, I no do da tings I like do. I do da tings dat I no like."
                },
                "16": {
                    "verse_nr": "16",
                    "verse": "If I do da tings I no like do, den I know dat da Rules stay good."
                },
                "17": {
                    "verse_nr": "17",
                    "verse": "Cuz dass not me dat do um, but da bad kine stuff dat stay inside me stay do um."
                },
                "18": {
                    "verse_nr": "18",
                    "verse": "I know dat no mo notting good inside me. Everytime inside me I like do da bad kine stuff. I like do da good kine stuff, but den, I donno how fo do um!"
                },
                "19": {
                    "verse_nr": "19",
                    "verse": "Da good kine stuff dat I like do, I no do um. But da bad kine stuff I no like do, I do um."
                },
                "20": {
                    "verse_nr": "20",
                    "verse": "Now, wen I do wat I no like, az not me dat make me do um, but da bad kine stuff dat stay inside me."
                },
                "21": {
                    "verse_nr": "21",
                    "verse": "Dat show, jalike wen get one rule dat say, wen I like do da good kine stuff, get da bad kine stuff inside me dat no like me do um."
                },
                "22": {
                    "verse_nr": "22",
                    "verse": "I stay real good inside wen I tink bout da Rules from God."
                },
                "23": {
                    "verse_nr": "23",
                    "verse": "But jalike get one diffren kine rule inside me dat everytime jam me up. Da way I tink, I like do wat stay good, but I no can. Jalike da bad kine rule stay inside my body, an stay make me one prisona dat jus gotta go do any kine bad kine stuff."
                },
                "24": {
                    "verse_nr": "24",
                    "verse": "Auwe! I stay all sore inside! Jalike no mo nobody dat can take me outa da bad kine stuff befo all dat go cut me off from God!"
                },
                "25": {
                    "verse_nr": "25",
                    "verse": "But you know wat? God, he da One dat can get me outa dat! Mahalo plenny to God cuz our Boss Jesus Christ can do um! So dis how I stay: My own self, I stuck. No matta my head like do everyting God\u02bcs Rules say fo do -- da way I stay inside, jalike get one nodda rule dat say I gotta do bad kine stuff."
                }
            }
        },
        "8": {
            "chapter_nr": "8",
            "chapter": {
                "1": {
                    "verse_nr": "1",
                    "verse": "You Can Live Fo Real Kine If You Stay Tight Wit God\u02bcs Spirit - So den, God no goin punish da peopo dat stay tight wit Jesus Christ!"
                },
                "2": {
                    "verse_nr": "2",
                    "verse": "Cuz get two tings dat stay fo real: First ting, if you stick wit God\u02bcs Spirit, he goin make you come alive fo real kine an make you stay tight wit Jesus Christ. Da odda ting is dat if you stick wit da bad kine stuff, you goin cut yoaself off from God. Now, if you get God\u02bcs Spirit, God\u02bcs Spirit cut you loose from da bad kine stuff."
                },
                "3": {
                    "verse_nr": "3",
                    "verse": "Even if we do wat da Rules from God say, dat no can throw out da bad kine stuff inside us, cuz da way us guys stay, we not strong inside. But den God, he wen go send his own Boy fo come one guy jalike us. Da way Jesus wen stay, God wen make him look jalike one regula guy dat can do bad kine stuff, jalike all da odda peopo. But den, Jesus neva do bad kine stuff -- how he wen live, he wen show proof dat da tings da peopo was doing was bad fo shua. Plus, he wen come one sacrifice fo hemo da shame fo da bad kine stuff dat all da odda peopo wen do."
                },
                "4": {
                    "verse_nr": "4",
                    "verse": "God wen send Christ fo mahke so us guys can do all da right kine stuffs God\u02bcs Rules say we gotta do. Now, we stay doing da kine stuff God\u02bcs Spirit like us do, not da kine stuff we do wen we live da way we like."
                },
                "5": {
                    "verse_nr": "5",
                    "verse": "Da peopo dat live da way dey like, dey live lidat cuz dass how dey stay inside, an dass da ony kine stuff dey tinking bout all da time. But da peopo dat live da way God\u02bcs Spirit like, dey ony tinking bout da kine stuff dat God\u02bcs Spirit like."
                },
                "6": {
                    "verse_nr": "6",
                    "verse": "Da guy dat ony like tink bout doing da bad kine stuff he like do, jalike he stay mahke inside awready. But da guy dat ony like tink bout doing wat God\u02bcs Spirit like, he stay alive fo real kine, an his heart stay rest inside."
                },
                "7": {
                    "verse_nr": "7",
                    "verse": "An if you ony like tink bout doing da kine stuff you do wen you live da way you like, cuz dass how you stay inside, you ony going agains God everytime, you know. Dat mean, you not doing wat God\u02bcs Rules say -- cuz you no mo da power fo do um."
                },
                "8": {
                    "verse_nr": "8",
                    "verse": "Da peopo dat ony stay doing da bad kine stuff dey like do, no way God goin like wat dey doing."
                },
                "9": {
                    "verse_nr": "9",
                    "verse": "But you guys, you guys da one dat no stay doing da bad kine stuff you do wen you live da way you like. If God\u02bcs Spirit stay live inside you, you guys stay doing da kine stuff God\u02bcs Spirit like. Whoeva no mo Christ\u02bcs Spirit inside him, dass da guy dat not God\u02bcs guy."
                },
                "10": {
                    "verse_nr": "10",
                    "verse": "But Christ stay tight wit you guys. You guys spirits stay alive fo real kine, cuz you guys get um right wit God. So, no matta you guys goin mahke cuz you guys wen do bad kine stuff."
                },
                "11": {
                    "verse_nr": "11",
                    "verse": "God da One dat wen make Jesus come back alive afta he wen mahke. If God\u02bcs Spirit stay tight wit you guys, den he goin make you guys come back alive, yoa body, everyting, jalike how he wen make Christ come back alive. His Spirit goin do dat fo you guys, no matta yoa body gotta mahke."
                },
                "12": {
                    "verse_nr": "12",
                    "verse": "God\u02bcs Spirit Tell Us We God\u02bcs Kids - So den, bruddas an sistas, we gotta do someting. But we no need do notting fo da bad kine stuff inside us, da way our bodies like make us do."
                },
                "13": {
                    "verse_nr": "13",
                    "verse": "If you guys go ack jus da way you stay inside, fo shua kine you goin cut yoaself off from God! But den, if you let God\u02bcs Spirit help you kill off all da bad kine stuff you do wen you live da way you like, den you goin live fo real kine."
                },
                "14": {
                    "verse_nr": "14",
                    "verse": "Da peopo dat listen to God\u02bcs Spirit so he can tell um wat fo do, dem guys God\u02bcs kids."
                },
                "15": {
                    "verse_nr": "15",
                    "verse": "Wen you guys get God\u02bcs Spirit in charge a you, God\u02bcs Spirit no goin make you guys ack jalike slaves dat gotta stay scared all da time. Az how was befo time. Wen you get God\u02bcs Spirit in charge a you, you know you stay God\u02bcs kids! Dass why he goin listen wen we yell out, \u201cDaddy!\u201d"
                },
                "16": {
                    "verse_nr": "16",
                    "verse": "Jalike our own spirit tell us inside, God\u02bcs Spirit tell us we God\u02bcs kids."
                },
                "17": {
                    "verse_nr": "17",
                    "verse": "Cuz us guys God\u02bcs kids, dat mean, we goin get all da good kine stuff God goin give his kids, cuz he our Fadda. Jalike da Fadda give everyting he get to Christ, his Boy, an dass how he goin make to us guys, same time he give um to Christ. Ony one ting: us guys gotta suffa jalike Christ wen suffa, so den bumbye, God make us come awesome jalike he wen make Christ come awesome."
                },
                "18": {
                    "verse_nr": "18",
                    "verse": "Bumbye God Goin Make Us Come Awesome - You know, I figga dat da stuff we stay suffa right now, az notting! Cuz da awesome stuff God goin show us bumbye, dat goin be unreals!"
                },
                "19": {
                    "verse_nr": "19",
                    "verse": "All da tings dat God wen make, jalike dey ony stay watching real hard, cuz dey waiting fo see wen God goin show everybody he proud who his kids stay."
                },
                "20": {
                    "verse_nr": "20",
                    "verse": "All da tings God wen make, he wen figga, first, everyting gotta come all hamajangs an stay lidat. Not suppose to be lidat, an God know fo shua dat bumbye he goin make all dat stuff come okay one mo time."
                },
                "21": {
                    "verse_nr": "21",
                    "verse": "Right now, all da tings dat God wen make, dey stay stuck hamajang kine, an stay coming all pilau kine. But bumbye, God goin do awesome tings fo get um outa dat, so dey can come jalike suppose to be. Same time, God goin do awesome tings fo get all his kids outa da pilau kine stuff too."
                },
                "22": {
                    "verse_nr": "22",
                    "verse": "Us guys know, from befo time till now, all da tings God wen make stay making noise jalike dey get big pain, jalike wen one wahine goin born one baby an she stay suffa plenny."
                },
                "23": {
                    "verse_nr": "23",
                    "verse": "Eh, us guys too, no matta we get da Spirit in charge a us dat God wen give us first ting, jalike we still yet make big noise inside us lidat too. We make lidat cuz we still yet waiting an watching real hard fo da time wen God goin make us his kids to da max, an goin hemo loose our bodies from all da pilau kine stuff."
                },
                "24": {
                    "verse_nr": "24",
                    "verse": "Wen God wen take us outa da bad kine stuff, he wen make us know fo shua wat he goin do bumbye. But still yet, we gotta wait. If we see someting happen, den we no goin wait fo dat same ting fo happen. Nobody goin stay wait fo someting dat wen pau happen awready."
                },
                "25": {
                    "verse_nr": "25",
                    "verse": "But wen we stay waiting fo someting we no can see still yet, den we still goin hang in dea an wait some moa."
                },
                "26": {
                    "verse_nr": "26",
                    "verse": "Same ting, God\u02bcs Spirit help us plenny, cuz we no mo power. We donno how fo pray da right way. But God\u02bcs Spirit, he go take ova an aks God fo do good tings fo us, no matta we jalike get big pain inside dat make us so we donno how fo say um."
                },
                "27": {
                    "verse_nr": "27",
                    "verse": "An God, he know all da tings dat us guys like say inside our heart, an he know how his Spirit tink. Dass how God know everyting his Spirit like say fo help us, cuz God\u02bcs Spirit tink jalike God tink, an da Spirit talk to God an aks him fo help da peopo dat stay spesho fo God."
                },
                "28": {
                    "verse_nr": "28",
                    "verse": "Us guys know dis too: God make everyting come out all good fo da peopo dat get love an aloha fo him. Befo time, God wen go make plan wat he goin do fo dem, an he wen tell um awready, \u201cCome wit me! Be my guys!\u201d"
                },
                "29": {
                    "verse_nr": "29",
                    "verse": "Befo time, he wen pick dose peopo awready, cuz he like make um come da kine peopo jalike his Boy. God\u02bcs Boy, dass Christ. He da main one, an da odda guys, dey jalike his younga bruddas an sistas."
                },
                "30": {
                    "verse_nr": "30",
                    "verse": "Dat same peopo God wen pick befo time lidat, he wen tell um fo come be his guys. An dose same guys, God wen make um get um right wit him, an he wen make um come awesome jalike him."
                },
                "31": {
                    "verse_nr": "31",
                    "verse": "God Get Love An Aloha Fo Us Guys - So den, wat we goin say bout all dat? God stay fo us guys to da max. Cuz God stay lidat, who going agains us? No mo nobody!"
                },
                "32": {
                    "verse_nr": "32",
                    "verse": "God neva even hold back his own Boy. He wen make um one sacrifice fo help all us guys. God wen give his own Boy fo mahke fo us. You know, dat mean God no hold back notting. He give us every good ting to da max!"
                },
                "33": {
                    "verse_nr": "33",
                    "verse": "An den, who goin poin finga da peopo God wen pick? No mo nobody fo do dat! Cuz God, he da One dat say dat his peopo get um right wit him awready."
                },
                "34": {
                    "verse_nr": "34",
                    "verse": "Eh! No mo nobody dat can say God gotta punish all da peopo he wen pick. Jesus Christ, he da One dat wen go mahke. An mo importan den dat, he da One dat God wen make um come back alive afta he wen mahke. From dat time, he stay da mos importan place, by God\u02bcs right side. Same time, Jesus da One dat stay aksing God fo help us guys!"
                },
                "35": {
                    "verse_nr": "35",
                    "verse": "You tink get somebody o someting dat goin make Christ no get love an aloha fo us guys? No way! You tink presha, hard time, o wen get somebody dat like hurt us, o wen no mo notting fo eat, o no mo clotheses, o wen we scared, o wen we get peopo dat like kill us? Not even!"
                },
                "36": {
                    "verse_nr": "36",
                    "verse": "Jalike da Bible wen say, \u201cCuz we yoa peopo, Everytime dey try kill us. Dey tink we jalike sheeps dey goin kill.\u201d"
                },
                "37": {
                    "verse_nr": "37",
                    "verse": "Cuz Christ get love an aloha fo us guys to da max, no matta wat kine trouble get, no bodda us, cuz we da winnas fo shua!"
                },
                "38": {
                    "verse_nr": "38",
                    "verse": "I shua bout dis: No mo notting can make God stop loving us guys. No matta if we stay alive o we mahke, no matta if get angel guys o leada guys in da sky, o if get spirits wit power dat go agains us, no matta wateva stay happen now o goin happen bumbye,"
                },
                "39": {
                    "verse_nr": "39",
                    "verse": "no matta get guys wit power up dea inside da sky, o down dea inside da groun, no matta get all kine odda kine tings dat God wen make -- no mo notting dat can hemo us from God, so he no love us no moa! Cuz us guys stay tight wit Jesus Christ, da Spesho Guy God Wen Send, an he our Boss."
                }
            }
        },
        "9": {
            "chapter_nr": "9",
            "chapter": {
                "1": {
                    "verse_nr": "1",
                    "verse": "God Wen Pick Da Israel Peopo - Eh, I no bulai you guys, I ony tell da trut cuz I stay tight wit Christ, da Spesho Guy God Wen Send. Same ting my heart tell me, you know, an God\u02bcs Spirit stay in charge a my heart."
                },
                "2": {
                    "verse_nr": "2",
                    "verse": "I tell you guys dis: Inside, my heart stay plenny sore, an no can stop hurting. My heart stay lidat, cuz I feel fo my own peopo."
                },
                "3": {
                    "verse_nr": "3",
                    "verse": "I like my own peopo, da Jews, come tight wit Christ too. Fo dem, I like even go aks God fo punish me, an not dem, an cut me loose from Christ, so dat my peopo can come tight wit Christ."
                },
                "4": {
                    "verse_nr": "4",
                    "verse": "Dey da Israel peopo. God wen make dem his own kids from befo time. He wen show dem how awesome he stay. He wen make all kine deals wit dem. He wen give um his Rules. Dey da ones dat know how fo go down in front him an show him respeck how suppose to. God wen promise fo do plenny good kine stuffs fo dem."
                },
                "5": {
                    "verse_nr": "5",
                    "verse": "Da Jewish peopo wen come from our ancesta guys, da main fadda guys Abraham, Isaac, an Jacob (dass Israel, you know). An Christ, da Spesho Guy God Wen Send, he wen born from da same fadda guys too. Christ, he da One az God, an he da One dat stay in charge a everyting. He da kine Guy dat peopo like talk good bout him foeva! Dass right!"
                },
                "6": {
                    "verse_nr": "6",
                    "verse": "Now, I not saying dat wat God wen say no goin happen. Cuz da peopo dat wen born from our ancesta guy Israel, inside, all dem guys not da fo real kine Israel peopo, you know."
                },
                "7": {
                    "verse_nr": "7",
                    "verse": "Same ting, get plenny peopo dat wen born from our ancesta guy Abraham, but not all dem Abraham\u02bcs kids fo real kine. Cuz God wen tell Abraham, \u201cDa ony peopo dat I goin call yoa kids fo real kine, goin be da ones dat goin born from yoa boy Isaac.\u201d"
                },
                "8": {
                    "verse_nr": "8",
                    "verse": "Dat mean, from befo time, from all da kids dat wen ony born from our ancesta guy Abraham till now, not all dem God\u02bcs kids, but ony da kids dat God wen promise fo born from Abraham, dey da ones dat God call his kids fo real kine."
                },
                "9": {
                    "verse_nr": "9",
                    "verse": "Dis wat God wen say wen he wen make da promise: \u201cSame time nex year I goin come back, an Sarah goin born her baby boy.\u201d"
                },
                "10": {
                    "verse_nr": "10",
                    "verse": "An dass not all, you know. Our ancesta guy Isaac an his wife Rebecca, dey wen get twin boys. Dey both Isaac\u02bcs kids."
                },
                "11": {
                    "verse_nr": "11",
                    "verse": "But you know, befo Rebecca wen born her twin boys, an no matta her twin boys neva do notting good o bad yet, God wen tell Rebecca, \u201cDa twin boy dat goin born first, he da one dat goin work fo da boy dat goin come out afta.\u201d He wen tell her dat fo show dat wen God pick somebody, he pick um cuz he know wat he goin do wit dat guy. God jus wen tell um fo come be his guy. He no need wait till he find out how dat guy goin ack, cuz God know awready."
                },
                "12": {
                    "verse_nr": "12",
                    "verse": "But you know, befo Rebecca wen born her twin boys, an no matta her twin boys neva do notting good o bad yet, God wen tell Rebecca, \u201cDa twin boy dat goin born first, he da one dat goin work fo da boy dat goin come out afta.\u201d He wen tell her dat fo show dat wen God pick somebody, he pick um cuz he know wat he goin do wit dat guy. God jus wen tell um fo come be his guy. He no need wait till he find out how dat guy goin ack, cuz God know awready."
                },
                "13": {
                    "verse_nr": "13",
                    "verse": "Jalike God wen say inside da Bible, \u201cI wen pick Jacob, but I neva take Esau.\u201d"
                },
                "14": {
                    "verse_nr": "14",
                    "verse": "So den, wat we goin say? Dat God no treat everybody same same? Not even!"
                },
                "15": {
                    "verse_nr": "15",
                    "verse": "Cuz God wen tell Moses, \u201cI goin give chance to da ones I give chance to, An I goin show pity fo da ones I pity.\u201d"
                },
                "16": {
                    "verse_nr": "16",
                    "verse": "Dass why, no matta wat one guy do, o wat he like happen, ony one ting matta -- dat God da One dat give um chance."
                },
                "17": {
                    "verse_nr": "17",
                    "verse": "Da Bible tell wat God wen say to da King Pharaoh inside Egypt. He say, \u201cI wen make you King, cuz I wen like use you fo show how strong I stay, an fo make peopo all ova da world tell wat kine God me!\u201d"
                },
                "18": {
                    "verse_nr": "18",
                    "verse": "So den, if God like give one guy chance, dass wat he do. An if he like make one guy hard head, az wat he do too."
                },
                "19": {
                    "verse_nr": "19",
                    "verse": "God, He Give Chance, But Den, He No Take Any Kine - Now, somebody goin aks me dis: \u201cEh! If dass how stay, how come God still yet poin finga peopo? Cuz no mo nobody can go agains wat God like fo happen, you know.\u201d"
                },
                "20": {
                    "verse_nr": "20",
                    "verse": "Eh, who you tink you? How come you talk back lidat to God, brudda? Jalike da Bible wen tell: \u201cIf get one guy dat making one ting, da ting no can tell da guy, \u2018Eh! How come you wen make me lidis?\u2019 \u201d"
                },
                "21": {
                    "verse_nr": "21",
                    "verse": "Da guy dat make pots, he get da right fo use da clay fo make spesho kine pots. O if he like, he goin use da same kine clay fo make pots fo put junk kine stuff inside."
                },
                "22": {
                    "verse_nr": "22",
                    "verse": "Same ting wit God. He like show everybody dat he no take any kine stuff da peopo like do. He like make shua everybody know he get plenny power. Fo show dat, fo long time he put up wit any kine stuff from da peopo dat do da kine stuff he no take. But dose peopo dat make lidat, ony ready fo get wipe out."
                },
                "23": {
                    "verse_nr": "23",
                    "verse": "An he wen do dat cuz he like show dat he goin give chance to some peopo. Dey da ones dat he wen make ready fo come awesome. He like make shua everybody know dat he stay awesome to da max."
                },
                "24": {
                    "verse_nr": "24",
                    "verse": "An you know wat? Us guys, we da peopo he wen tell dis: \u201cEh! Come wit me! Be my guys!\u201d Some a us guys come from da Jewish kine peopo, an he wen tell us fo come. Odda guys, dey come from da odda kine peopos."
                },
                "25": {
                    "verse_nr": "25",
                    "verse": "Jalike God wen say befo time inside Hosea\u02bcs book inside da Bible, \u201cGet peopo dat not my peopo, But still yet I goin call um \u2018my peopo.\u2019 Goin get one nation dat I neva have love fo, But den, I goin call um \u2018da nation I get love fo.\u2019 \u201d"
                },
                "26": {
                    "verse_nr": "26",
                    "verse": "Hosea wen say dis too: \u201cRight dea, Da same place wea God wen tell um befo time, \u2018You guys, you not my peopo no moa!\u2019 Dass da same place wea da God dat stay alive goin tell um bumbye, \u2018You guys, you my kids now!\u2019 \u201d Cuz he wen give um chance, az why."
                },
                "27": {
                    "verse_nr": "27",
                    "verse": "Befo time, Isaiah wen talk fo God inside da Bible. He say, \u201cGet choke peopo dat get Israel fo dea ancesta. Da ohana big, jalike da sands on top da beach, No matta God goin take ony litto bit peopo Outa da bad kine stuff dey stay doing."
                },
                "28": {
                    "verse_nr": "28",
                    "verse": "Cuz da Boss goin pau do everyting he wen say he goin do, All ova da world. He no goin wase time notting!\u201d"
                },
                "29": {
                    "verse_nr": "29",
                    "verse": "Befo time, Isaiah wen say dis too: \u201cGood ting, God, da Boss Fo All Da Armies, Wen let some a our kids stay alive. If he neva do dat, our blood pau, Jalike da peopo from Sodom town an Gomorrah town.\u201d"
                },
                "30": {
                    "verse_nr": "30",
                    "verse": "Da Israel Peopo An Da Good Kine Stuff From God - So den, wat? Wat we goin say? Get all kine peopos from diffren place dat not Jews, dey neva was trying fo get um right wit God befo time. Now, dey get um right wit him, cuz dey stay trus um."
                },
                "31": {
                    "verse_nr": "31",
                    "verse": "But da Israel peopo was trying fo ony do wat God\u02bcs Rules say, fo get um right wit God, but dey no can do um."
                },
                "32": {
                    "verse_nr": "32",
                    "verse": "How come dey neva get um right wit God? Cuz dey wen ony try get um by da stuff dey wen do, but dey neva have trus fo God. Da Bible wen talk bout one \u201crock dat make peopo trip ova an fall down.\u201d Dis wat Isaiah wen say inside da Bible: \u201cEh! Right hea inside Zion Town, dass Jerusalem, I goin put one Guy. He goin be jalike one rock Dat goin make peopo trip ova an fall down. But whoeva go trus dat Guy, Dey no need come shame.\u201d An jalike da Israel peopo wen trip ova dat rock an fall down!"
                },
                "33": {
                    "verse_nr": "33",
                    "verse": "How come dey neva get um right wit God? Cuz dey wen ony try get um by da stuff dey wen do, but dey neva have trus fo God. Da Bible wen talk bout one \u201crock dat make peopo trip ova an fall down.\u201d Dis wat Isaiah wen say inside da Bible: \u201cEh! Right hea inside Zion Town, dass Jerusalem, I goin put one Guy. He goin be jalike one rock Dat goin make peopo trip ova an fall down. But whoeva go trus dat Guy, Dey no need come shame.\u201d An jalike da Israel peopo wen trip ova dat rock an fall down!"
                }
            }
        },
        "10": {
            "chapter_nr": "10",
            "chapter": {
                "1": {
                    "verse_nr": "1",
                    "verse": "Bruddas an sistas, you know wat I like happen fo da Israel peopo? I aks God plenny fo dem, so dat da Israel peopo goin let God hemo dem from da bad kine stuff dey stay doing. Wen dat happen, dass wen I goin feel real good inside my heart!"
                },
                "2": {
                    "verse_nr": "2",
                    "verse": "You know, I can tell you dis bout dese peopo: Dey like go all out fo God, an dey try make lidat, but den, dey donno da main stuff dat dey suppose to know first."
                },
                "3": {
                    "verse_nr": "3",
                    "verse": "Dey donno wat God wen do awready fo all us guys get um right wit him. So dey go try fo get um right wit God how dey like, an dass why dey no like listen to him."
                },
                "4": {
                    "verse_nr": "4",
                    "verse": "Christ wen do everyting fo us get um right wit God. Wit ony da Rules, no can do dat. Now, whoeva go trus Christ, dey da ones dat goin get um right wit God."
                },
                "5": {
                    "verse_nr": "5",
                    "verse": "God Like Take Everybody Outa Da Bad Kine Stuff Dey Stay Doing - Now Moses, he wen go write inside da Bible how fo get um right wit God if da peopo do everyting wat da Rules say. Dis wat Moses wen say: \u201cWhoeva go do everyting da Rules say, cuz dey do dat, dey goin get life fo real kine.\u201d"
                },
                "6": {
                    "verse_nr": "6",
                    "verse": "Da Bible say someting diffren den dat too, bout how you get um right wit God cuz you trus him. Da Bible say: \u201cNo good you go tink inside yoa head, \u2018Eh, who going up dea inside da sky?\u2019 \u201d Eh, dass jalike da guy going up dea fo tell da Spesho Guy God Wen Send dat we like him come back down hea by us guys."
                },
                "7": {
                    "verse_nr": "7",
                    "verse": "Same ting, da Bible say: \u201cNo good you tink inside yoa head, \u2018Who goin go way down inside da groun by da Deep Dark Hole wea da mahke peopo stay?\u2019 \u201d Eh dass jalike da guy going down dea fo bring Christ back from mahke."
                },
                "8": {
                    "verse_nr": "8",
                    "verse": "But you know, da Bible say, \u201cDa main ting God wen say, stay right dea. Awready stay inside yoa mout an inside yoa heart.\u201d Dass da same ting us guys stay teaching: Eh, gotta trus Christ!"
                },
                "9": {
                    "verse_nr": "9",
                    "verse": "Dat mean, if you talk strait wit yoa own mout, \u201cJesus, he my Boss,\u201d an you trus deep inside yoa heart dat God wen bring Christ back alive afta he wen mahke, den God goin hemo you from da bad kine stuff you stay doing."
                },
                "10": {
                    "verse_nr": "10",
                    "verse": "Cuz az wit yoa heart dat you trus God, an den he make you get um right wit him. An az wit yoa mout dat you talk strait everybody dat Jesus stay yoa Boss, an den God goin hemo you from da bad kine stuff."
                },
                "11": {
                    "verse_nr": "11",
                    "verse": "Jalike da Bible say, \u201cWhoeva trus God, no way dey goin come shame, cuz God goin do everyting wat he say.\u201d"
                },
                "12": {
                    "verse_nr": "12",
                    "verse": "Da Jewish peopo an all da odda peopos, dey all same same. No mo diffrence. Cuz get da one Boss, an he da Boss fo everybody. He goin do plenny fo everybody dat aks him fo kokua dem."
                },
                "13": {
                    "verse_nr": "13",
                    "verse": "Cuz da Bible say, \u201cEverybody dat aks da Boss fo help um, he goin take um outa da bad kine stuff dey doing.\u201d"
                },
                "14": {
                    "verse_nr": "14",
                    "verse": "But eh! How dey goin aks him fo help um if dey no trus him? An how dey goin trus him if dey neva hear notting bout him? An how dey goin hear bout him if nobody eva go tell um notting bout him?"
                },
                "15": {
                    "verse_nr": "15",
                    "verse": "An how dey goin tell peopo if nobody send um fo go teach? Jalike da Bible say, \u201cWen peopo go fo tell da Good Stuff From God, eh! dass so awesome!\u201d"
                },
                "16": {
                    "verse_nr": "16",
                    "verse": "But you know, wen get Israel peopo dat neva like listen to da Good Kine Stuff From God. Jalike Isaiah wen say inside da Bible: \u201cEh Boss! No mo nobody dat like go trus Da tings dat dey wen hear from us guys!\u201d"
                },
                "17": {
                    "verse_nr": "17",
                    "verse": "So den: Fo trus God, gotta listen to da tings he say. An fo listen to wat God say, first gotta hear bout Christ."
                },
                "18": {
                    "verse_nr": "18",
                    "verse": "Try let me aks dis: You guys tink da Israel peopo neva hear notting, o wat? Fo shua dey wen hear! Jalike da Bible wen say befo time: \u201cAll ova da world, get peopo dat wen hear da Good Stuff. Da tings dey say, wen go all ova da place wea get peopo.\u201d"
                },
                "19": {
                    "verse_nr": "19",
                    "verse": "An I aks one nodda ting: \u201cDa Israel peopo, you tink dey neva undastan notting?\u201d Moses da first one dat wen go tell inside da Bible, dat God wen say dis: \u201cI goin do someting fo some odda peopos Dat not jalike you guys, An dat goin make you guys jealous. An I goin do someting fo peopo dat you guys tink stupid, An dat goin make you guys come huhu.\u201d"
                },
                "20": {
                    "verse_nr": "20",
                    "verse": "Isaiah wen come strong fo tell um strait inside da Bible dat God wen say, \u201cDa peopo dat no look fo me, Dey da ones dat wen find me. I even wen show myself To da peopo dat neva aks fo see me.\u201d"
                },
                "21": {
                    "verse_nr": "21",
                    "verse": "But da Israel peopo, dis wat he wen say bout dem: \u201cAll day I wen put out my hands, Waiting fo da Israel peopo fo come by me, But dey no like listen. Dey ony like go do someting else.\u201d"
                }
            }
        },
        "11": {
            "chapter_nr": "11",
            "chapter": {
                "1": {
                    "verse_nr": "1",
                    "verse": "God Give Chance To Da Israel Peopo - So den, I like aks dis: God wen no like his peopo no moa, o wat? Not even! Me, I from dat same Israel peopo! I get da same blood jalike Abraham, an I get da same blood jalike Benjamin, cuz Abraham Benjamin\u02bcs great granfadda."
                },
                "2": {
                    "verse_nr": "2",
                    "verse": "No, God neva say he no like his peopo no moa. Dey da ones he wen pick from befo time. You no rememba wat da Bible wen say bout Elijah? Da guy Elijah, he was aksing real hard fo God fo do someting agains da Israel peopo."
                },
                "3": {
                    "verse_nr": "3",
                    "verse": "He tell: \u201cEh Boss! Da guys you wen send fo talk fo you, Dese da peopo dey wen kill! Da altar wea dey make sacrifice fo you, Dey wen go bus um up. Me, I da ony guy dat talk fo you Dat stay alive still yet. But den, dey still yet stay trying fo kill me too!\u201d"
                },
                "4": {
                    "verse_nr": "4",
                    "verse": "An wat God wen say to him? He say dis: \u201cI still get 7,000 guys dat stay my guys. Dey no go down in front da idol kine god Baal!\u201d"
                },
                "5": {
                    "verse_nr": "5",
                    "verse": "Nowdays, same ting -- get some peopo dat God wen pick jus cuz he like do someting good fo um an give um chance."
                },
                "6": {
                    "verse_nr": "6",
                    "verse": "Fo shua, he like give um chance, an dass why he wen pick um. No was cuz dey wen go do someting good, an dass why he gotta pick um, you know. If he gotta pick um cuz a da good tings dey wen do, den he no give um chance fo real kine, an he gotta pick um, az why."
                },
                "7": {
                    "verse_nr": "7",
                    "verse": "So wat, den? Da Israel peopo wen like get um right wit God, but dey no can do dat. Ony da peopo God wen pick wen get um right wit him. Da oddas, dey ony wen come mo hard head still yet an dey no listen to God."
                },
                "8": {
                    "verse_nr": "8",
                    "verse": "Dis wat da Bible wen say befo time: \u201cGod wen make um come Jalike dey no can tink o feel notting. Dea eyes no can see notting, Dea ears no can hear notting, Right up till now.\u201d"
                },
                "9": {
                    "verse_nr": "9",
                    "verse": "David wen say dis inside da Bible: \u201cNo matta dey party up at dea own table -- I like God make dat party jalike one trap Fo catch um an pay um back!"
                },
                "10": {
                    "verse_nr": "10",
                    "verse": "I like God make dea eyes close so dey no can see notting! I like he bend um down to size!\u201d"
                },
                "11": {
                    "verse_nr": "11",
                    "verse": "God Goin Make Da Peopo Dat Not Jews Come Okay - So den, I like aks dis: How come da Jewish peopo wen go mess up? Was fo make um wipe out, o wat? No way! But afta dey wen go do da way dey not suppose to an no trus God, dat wen mean, now all da odda peopo dat not Jews can get outa da bad kine stuff dey stay in. An dat make da Israel peopo come jealous."
                },
                "12": {
                    "verse_nr": "12",
                    "verse": "Fo shua, da Israel peopo wen make like dey not suppose to. An cuz dey wen do dat, dat wen mean, da odda peopo all ova da world get all kine good tings from God. Da Israel peopo, dey wen lose everyting, an cuz a dat, all da peopo dat not Jews wen come jalike dey rich! Kay den -- bumbye, all da Jewish peopo goin come strait wit God, an den, everyting goin come mo betta still yet!"
                },
                "13": {
                    "verse_nr": "13",
                    "verse": "Now fo you guys dat not Jews, I like say dis one ting: God wen send me all ova da place by da odda peopos dat not Jews, fo talk fo him. Dis job God give me stay real importan!"
                },
                "14": {
                    "verse_nr": "14",
                    "verse": "You know, might be, if I do good job, I can go make my own kine peopo come jealous, an den, dass how I can help some a dem come outa da bad kine stuff dey stay in."
                },
                "15": {
                    "verse_nr": "15",
                    "verse": "Wen God neva take his own peopo befo, dat wen mean dat da odda peopos all ova da world wen get chance fo go da same side wit God. Bumbye, wen God take back his own peopo, goin be jalike dey was mahke befo, but now dey wen come alive fo real kine!"
                },
                "16": {
                    "verse_nr": "16",
                    "verse": "Eh, you know, if you take litto bit bread, an give um to God, den da whole bread stay spesho fo him too. If you give da root from one tree to God, da whole tree stay spesho fo him too."
                },
                "17": {
                    "verse_nr": "17",
                    "verse": "Jalike da Jewish peopo was one olive tree, an God wen hemo some branches from dat tree, an den he wen plant odda branches on top dat tree. You guys dat not Jews, you jalike one nodda kine olive tree dat grow wild outside one olive tree farm, but God plant you on top one good tree inside da farm. Jalike da odda branches, you get da same kine good tings from God, jalike da Jewish peopo."
                },
                "18": {
                    "verse_nr": "18",
                    "verse": "You know, you betta not get big head an tink dat you mo betta den da odda branches dat God wen hemo! If you get big head, rememba dis -- you not da one dat make da tree strong, cuz you ony one branch. Dass da root dat make you strong!"
                },
                "19": {
                    "verse_nr": "19",
                    "verse": "Den might be you goin say, \u201cEh, God wen go hemo one branch so I can go stay same place wea dat branch was.\u201d"
                },
                "20": {
                    "verse_nr": "20",
                    "verse": "Yeah but, God wen hemo dose branches cuz dey no trus God, az why. An you, you stay dea cuz you trus God. Eh, no get big head! Mo betta you be scared!"
                },
                "21": {
                    "verse_nr": "21",
                    "verse": "Da Jewish peopo, dey jalike da branches dat wen grow dea first -- but God neva let um stay dea. An you? You tink he goin let you stay ova dea if you no stay trus him? Not even!"
                },
                "22": {
                    "verse_nr": "22",
                    "verse": "So, tink bout dis: God get good heart -- but same time, he can punish hard. He goin punish hard da guys dat no get um strait wit him. But wit you guys dat not Jews, God get good heart fo you guys if you stick wit God an let him be good to you. But if you no let him get good heart fo you, he goin hemo you from da tree too."
                },
                "23": {
                    "verse_nr": "23",
                    "verse": "Same ting wit da Jewish peopo, if dey change dea heart, an start fo trus God, God goin plant dem togedda on top da main olive tree one mo time. God can go plant um back, jalike dey was befo time."
                },
                "24": {
                    "verse_nr": "24",
                    "verse": "You know, you peopo dat not Jewish, you jalike one branch dat wen get hemo from one olive tree dat wen grow wild outside da farm. God wen plant you inside da good olive tree, no matta dass not da tree wea you wen grow first time. Mo betta still yet, da Jewish peopo, God goin plant um back, inside da same tree wea dey wen grow first time."
                },
                "25": {
                    "verse_nr": "25",
                    "verse": "Da Israel Peopo Goin Get Um Strait Wit God - Bruddas, dis someting you guys gotta know, dat was secret befo time. If you undastan um, den you no going get big head cuz you tink you smart. Dis da ting dat was secret: Da Israel peopo, dey wen come hard head an neva like trus God now, but den, dey no goin stay lidat foeva. Bumbye wen all da peopo dat not Jews goin trus God, den da Jewish peopo, dey goin go trus um too."
                },
                "26": {
                    "verse_nr": "26",
                    "verse": "Dass how dat time, all da Israel peopo, God goin take um outa da bad kine stuff dey stay in, jalike God wen say inside da Bible befo time: \u201cGoin get one guy dat goin take us outa da bad kine stuff, He goin come from Jerusalem, Zion side. He goin make da peopo dat come from Jacob tink diffren kine, Dem guys, dey ack jalike God no matta, Bumbye, dey no goin tink lidat no moa."
                },
                "27": {
                    "verse_nr": "27",
                    "verse": "An I goin hemo dea shame fo da bad kine stuff dey wen do. I goin make one spesho deal wit dem\u201d"
                },
                "28": {
                    "verse_nr": "28",
                    "verse": "So, da way da Israel peopo ack weneva dey hear da Good Kine Stuff From God, jalike dey stay agains God everytime. An cuz dey making lidat, dat give you guys chance! No matta, God still yet get love an aloha fo dem, cuz he wen love dea ancesta guys an pick dem fo come his peopo."
                },
                "29": {
                    "verse_nr": "29",
                    "verse": "You know, wen God give you someting, he no take um back. Wen he tell you, \u201cEh! Come wit me! Be my guy!\u201d -- he no goin change his mind."
                },
                "30": {
                    "verse_nr": "30",
                    "verse": "Befo time, you guys dat not Jewish neva like do wat God wen tell you fo do. But now, you guys get chance, cuz da Jewish peopo da ones dat no like do wat God tell um."
                },
                "31": {
                    "verse_nr": "31",
                    "verse": "Right now, da Jewish peopo no like do wat God tell um fo do. Cuz a dat, God stay give you guys chance. Same ting lidat, God goin give da Jewish peopo chance too."
                },
                "32": {
                    "verse_nr": "32",
                    "verse": "Right now, God make everybody same same, so dey no can do wat he tell um, jalike dey stuck. He do dat, fo give chance to everybody, same same."
                },
                "33": {
                    "verse_nr": "33",
                    "verse": "God, He So Good! - Ho, da smart God stay! God, he know how fo use all his smarts! He get choken plenny fo help us guys! No mo nobody dat can figga how God tink Fo do da tings how he like! No mo nobody can undastan Why God do da stuff he do! Jalike da Bible wen say befo time:"
                },
                "34": {
                    "verse_nr": "34",
                    "verse": "\u201cNo mo nobody dat know wat da Boss tinking! No mo nobody dat can tell um how fo make!"
                },
                "35": {
                    "verse_nr": "35",
                    "verse": "An no mo nobody dat give God tings Dat goin make God pay him back!\u201d"
                },
                "36": {
                    "verse_nr": "36",
                    "verse": "Eh, everyting come from God! Everyting happen cuz God make um happen! Everyting us guys do, We do um fo him! Everytime we like say, He da greates, An he goin stay da greates foeva! Az right!"
                }
            }
        },
        "12": {
            "chapter_nr": "12",
            "chapter": {
                "1": {
                    "verse_nr": "1",
                    "verse": "How Fo Live Wen Stay Tight Wit Christ - Bruddas an sistas, so den, wat? God, he give you guys plenny chance. Az why I like aks you guys, let God take ova you, jalike you giving one sacrifice, but alive. But you know wat God like you guys do? He like you guys go all out fo God. Fo make lidat, good you know, cuz dat fo show God love an respeck."
                },
                "2": {
                    "verse_nr": "2",
                    "verse": "Eh! No make like how da peopo nowdays telling you how fo do! Mo betta, you guys let God make you guys tink diffren inside, so you can tink new way bout everyting. Den you can go figga how God like you do. An da ting God like you do, stay good, an make God stay good inside, an everytime stay perfeck."
                },
                "3": {
                    "verse_nr": "3",
                    "verse": "An cuz God wen do plenny good tings fo me, az why I telling all you guys dis: No ack jalike you mo den wat you stay fo real! Mo betta you tink how you stay fo real kine, not how you no stay. Everybody gotta go figga how much God stay helping dem fo trus him. From dat, you goin figga how you stay inside fo real kine."
                },
                "4": {
                    "verse_nr": "4",
                    "verse": "Dass jalike our whole body get plenny diffren kine parts, an all da diffren kine parts get dea own kuleana."
                },
                "5": {
                    "verse_nr": "5",
                    "verse": "Same ting fo us guys dat stay tight wit Christ -- we stay plenny diffren peopo, but den we stay togedda jalike one body. All us guys get job, jalike da diffren parts inside da body get dea own kuleana."
                },
                "6": {
                    "verse_nr": "6",
                    "verse": "Dis wat I mean: God give all us guys da power fo do diffren kine tings, cuz he like do good tings fo us. So, if God give you power fo be one talka fo him, an you trus him plenny, go talk plenny fo him."
                },
                "7": {
                    "verse_nr": "7",
                    "verse": "If God give you power fo kokua odda peopo, den go kokua. If he give you power fo know how fo teach odda peopo, den go teach."
                },
                "8": {
                    "verse_nr": "8",
                    "verse": "If God give you power fo know how fo give good kine words to odda peopo, go do um. If God give you power so you can help oddas wit wat you get, den go use wat you get fo help um. Wen God give you power so you one leada fo oddas, make shua you do good job. Wen God give you pity fo somebody an you like help um, make shua you help um an stay good inside same time."
                },
                "9": {
                    "verse_nr": "9",
                    "verse": "Da Way Christ Guys Live - Wen you show peopo love an aloha, do um fo real kine, no ack. Hate all da bad kine stuff, stay tight wit da good kine stuff."
                },
                "10": {
                    "verse_nr": "10",
                    "verse": "Give da bruddas an sistas plenny love an aloha. Go fo broke fo show da oddas you get plenny respeck fo dem."
                },
                "11": {
                    "verse_nr": "11",
                    "verse": "Wen time fo work hard, no be lazy. Make shua yoa heart show dat you go all out! Work fo da Boss."
                },
                "12": {
                    "verse_nr": "12",
                    "verse": "You can stay good inside to da max, cuz you know wat God goin do fo you bumbye. Hang in dea wen you get any kine hard time. An make shua you pray all da time."
                },
                "13": {
                    "verse_nr": "13",
                    "verse": "Use wat you get fo kokua da peopo dat stay spesho fo God wen dey need help. Wen get peopo from odda places, make shua you show um aloha an take care dem."
                },
                "14": {
                    "verse_nr": "14",
                    "verse": "Aks God fo make good tings happen to da guys dat make you suffa. I mean good tings! No go aks God fo make bad ting happen to dem."
                },
                "15": {
                    "verse_nr": "15",
                    "verse": "Wen odda peopo feel good inside plenny, you guys feel good inside plenny wit um -- an wen dey cry, you go cry wit um."
                },
                "16": {
                    "verse_nr": "16",
                    "verse": "Live togedda wit plenny aloha fo each odda. No ack high makamaka. Mo betta you make friends wit da kine peopo dat odda peopo tink dat dey no rate. No go tink ony you da one dass smart."
                },
                "17": {
                    "verse_nr": "17",
                    "verse": "If get somebody dat make bad kine to you, no go make same kine to dem fo pay um back. Try fo tink how fo ack da way everybody know dass da bestes way fo do."
                },
                "18": {
                    "verse_nr": "18",
                    "verse": "Make shua you do everyting you can fo live good wit everybody wit aloha, an no go agains each odda."
                },
                "19": {
                    "verse_nr": "19",
                    "verse": "My good friends, no go afta da odda guy fo pay um back wen he hurt you. Mo betta you wait, an let God take care him, cuz God no take wat dat kine peopo do. Da Boss wen say dis befo time inside da Bible: \u201cI da One dat goin make bad to peopo, if dey do bad kine stuff, I da One goin pay um back.\u201d Dass wat da Boss say."
                },
                "20": {
                    "verse_nr": "20",
                    "verse": "So mo betta, ack jalike da Bible wen say from befo time: \u201cDa guy dat hate you -- If he hungry, give um someting fo eat. If he thirsty, give um someting fo drink. You do dat, he goin come all shame.\u201d"
                },
                "21": {
                    "verse_nr": "21",
                    "verse": "Kay den. No let da bad kine stuff get power ova you. Mo betta do good kine tings. Den you da one dat get power ova da bad kine stuff."
                }
            }
        },
        "13": {
            "chapter_nr": "13",
            "chapter": {
                "1": {
                    "verse_nr": "1",
                    "verse": "Gotta Listen Da Guys In Charge A Da Law - Everybody gotta listen da guys dat stay in charge a da law. Dey get da power fo tell da odda peopo wat fo do, you know. But da power dey get, God wen give um dat. Da guys dat stay get power right now, dey da ones dat stay in charge cuz God wen make um lidat."
                },
                "2": {
                    "verse_nr": "2",
                    "verse": "Dat mean, if get somebody dat go agains da kine peopo dat get dat kine power, az jalike dey going agains da way how God wen go make one govermen fo us. If get anybody dat make lidat, dey goin get it from God da Judge."
                },
                "3": {
                    "verse_nr": "3",
                    "verse": "If you do da right tings how suppose to, no need be scared a da guys dat stay in charge a da law. But den, if you do da bad kine stuff dass no good, you bes be scared! So, if you no like stay scared a da peopo dat get power, make shua you go do ony da good kine stuff. Den wen you do da good kine stuff, az wen dey goin tell you dat you stay okay."
                },
                "4": {
                    "verse_nr": "4",
                    "verse": "Cuz da guys dat stay in charge a da law, dey da ones dat God wen pick fo help you. But, if you stay doing da bad kine stuff, eh, you bes be scared! Dey da ones dat get da right fo make shua you get it, an dey going do dat fo real kine, you know. Dose guys, az jalike dey da helpa guys fo God, fo punish da peopo dat doing da bad kine stuff. Cuz da bad kine stuff dat peopo do, God no goin take um."
                },
                "5": {
                    "verse_nr": "5",
                    "verse": "Dass why you guys gotta listen to da govermen guys. Not ony cuz you know inside yoa heart, az how suppose to be, but cuz you know awready, God no goin take notting from you if you no do da right ting."
                },
                "6": {
                    "verse_nr": "6",
                    "verse": "Same ting, dass how come you guys gotta pay tax too. Cuz da govermen guys, wen dey stay working hard fo do good job, dey stay working fo God."
                },
                "7": {
                    "verse_nr": "7",
                    "verse": "So pay everybody wat you suppose to. Pay da tax guys all da diffren kine taxes dat you suppose to. Make shua you get respeck fo all da peopo dat suppose to get respeck. All da peopo dat stay doing good tings, go tell odda peopo dat dey doing good tings."
                },
                "8": {
                    "verse_nr": "8",
                    "verse": "Love An Aloha Fo Da Bruddas An Sistas - No good you owe money to odda peopo. Ony get one ting dass good fo owe peopo -- dass love an aloha. Wen you go show dem love an aloha, dat mean you listen to everyting da Rules say awready."
                },
                "9": {
                    "verse_nr": "9",
                    "verse": "Da Rules say, \u201cNo go fool aroun, no go kill nobody, no go steal, no go do any kine fo ony get wat you like,\u201d an plenny odda kine stuffs too. Fo do all da tings da Rules say, ony gotta listen dis Rule: \u201cGet love an aloha fo da odda guy jalike you get love an aloha fo yoaself.\u201d"
                },
                "10": {
                    "verse_nr": "10",
                    "verse": "Eh, you show love an aloha fo da odda guy, you no goin do notting fo make bad kine to him! So den, wen you show um love an aloha everytime, dass how you goin do everyting da Rules from God tell you fo do."
                },
                "11": {
                    "verse_nr": "11",
                    "verse": "Pretty Soon, Christ Goin Come Back - God goin hemo us guys from da bad kine stuff, an da time dat goin happen, dat time mo close now den befo, wen we wen go trus Jesus Christ. Dass why you guys gotta get love an aloha, cuz you know how everyting stay nowdays. Jalike us guys was sleeping, but now, time fo us wake up awready!"
                },
                "12": {
                    "verse_nr": "12",
                    "verse": "Litto mo pau da nite time, almos day time awready! So, good we pau da bad kine stuff we was doing. Dass jalike how peopo do dark time, wen nobody no can see wat dey stay doing. Now, jalike we goin put on da kine stuff da army guys use fo fight fo wat stay good, an do da good tings peopo do wen get light!"
                },
                "13": {
                    "verse_nr": "13",
                    "verse": "All us guys gotta live da right way, so everybody goin see an know dat we doing good kine tings. No good we go party up all da time an get drunk all da time. No good we go sleep wit everybody. No good we like go beef everybody. An no good bodda us every time we tink get somebody mo betta den us guys."
                },
                "14": {
                    "verse_nr": "14",
                    "verse": "But you know wat? Mo betta you go change yoa heart an come jalike our Boss Jesus Christ, da Spesho Guy God Wen Send! No go make um so stay easy fo you fo go do any kine, jus cuz you feel like you like do any kine."
                }
            }
        },
        "14": {
            "chapter_nr": "14",
            "chapter": {
                "1": {
                    "verse_nr": "1",
                    "verse": "No Judge Yoa Brudda-Sista Guys - Wen get one guy dat trus God but he not strong inside yet, dass okay. But no go make argue bout wat he tinking. Jus let um hang out wit you guys."
                },
                "2": {
                    "verse_nr": "2",
                    "verse": "Get some peopo, dey trus God, an dey shua dat dey can eat any kine, meat o watevas. Get odda peopo dat no stay strong fo trus God, an dey no eat meat, ony vegable kine stuff."
                },
                "3": {
                    "verse_nr": "3",
                    "verse": "Eh! da guy dat eat any kine stuffs jalike meat an watevas, he betta not ack like he mo betta den da guy dat no eat meat. Same ting, dat guy dat no eat meat, he betta not go tell da guy dat eat meat, \u201cEh, az wrong fo you do dat, you know.\u201d Cuz God wen let um come be his guy awready!"
                },
                "4": {
                    "verse_nr": "4",
                    "verse": "Eh, wat make you tink you get right fo say dat da odda guy stay wrong? He no work fo you! Somebody else stay da Boss fo him. His Boss da ony One dat can tell um strait wen he stay okay o wen he stay mess up. But you know wat? Dat guy goin be okay, cuz da Boss stay plenny strong fo make dat guy come okay, az why."
                },
                "5": {
                    "verse_nr": "5",
                    "verse": "Same ting, get some guys, dey tink dat one day mo spesho den da oddas. Get odda peopo, dey tink every day same ting, no mo diffrence. Everybody gotta figga strait out how he tink."
                },
                "6": {
                    "verse_nr": "6",
                    "verse": "Da guy who tink dat get some days dat stay mo spesho den oddas, he make um spesho fo show respeck fo da Boss. Da guy who eat meat an all kine stuffs, he eat um fo show respeck fo da Boss. An you know dat, cuz he da one dat tell God, \u201cMahalo plenny!\u201d Same ting, da guy dat no eat meat, he do um fo show respeck fo da Boss too, an he tell God, \u201cMahalo plenny!\u201d"
                },
                "7": {
                    "verse_nr": "7",
                    "verse": "Eh, you know, wit us guys, wen we stay alive, we no live jus our own self. Wen we mahke, same ting, we no mahke jus our own self too."
                },
                "8": {
                    "verse_nr": "8",
                    "verse": "Wen we live, we stay tight wit da Boss. Same ting, wen we mahke, we stay tight wit da Boss too. So no matta we stay alive o mahke, everytime he stay our Boss."
                },
                "9": {
                    "verse_nr": "9",
                    "verse": "Dass how come Christ wen go mahke, an den wen come back alive. He wen do dat so he can be da Boss fo da peopo dat mahke awready, an same ting fo da peopo dat stay alive too."
                },
                "10": {
                    "verse_nr": "10",
                    "verse": "So, how come you try ack jalike one judge an say yoa brudda o sista stay wrong? How come you make um jalike dey stay no good? Eh, bumbye all us guys gotta go in front God da Judge, fo him fo judge us, you know."
                },
                "11": {
                    "verse_nr": "11",
                    "verse": "Da Bible wen say befo time, \u201cDa Boss tell: \u2018Fo shua I stay alive. An fo shua, Everybody goin go down on top dea knees in front me Fo show dey get respeck fo me. Dey goin tell wit dea mout Dat dey know I dea Boss, cuz I stay God.\u2019 \u201d"
                },
                "12": {
                    "verse_nr": "12",
                    "verse": "So den, all us guys gotta tell God how come we wen do da tings dat we wen do."
                },
                "13": {
                    "verse_nr": "13",
                    "verse": "No Do Notting Dat Goin Make Yoa Bruddas An Sistas Mess Up - So pau awready poin finga da odda peopo. Mo betta figga lidis: no good we do tings dat goin make our bruddas an sistas mess up. No good we go try fo trap um so dey do da bad kine stuff."
                },
                "14": {
                    "verse_nr": "14",
                    "verse": "I know dis fo shua, cuz I stay tight wit da Boss Jesus: No mo notting dat make peopo so dey no can pray. But if one guy tink someting make him so he no can pray, den goin be kapu fo him."
                },
                "15": {
                    "verse_nr": "15",
                    "verse": "So if you go eat meat, an cuz a dat, you make yoa brudda o sista hurt plenny inside, eh, you no mo love an aloha fo dem, o wat? Eh! No go jam up da odda guy, jus fo eat wat you like. Cuz you know, Christ wen mahke fo dat guy too!"
                },
                "16": {
                    "verse_nr": "16",
                    "verse": "No good if you go do someting dat you figga stay okay, but same time peopo talk stink bout wat you stay doing."
                },
                "17": {
                    "verse_nr": "17",
                    "verse": "Eh listen! God stay King, but you no stay da King\u02bcs guy jus cuz you like eat o drink wateva you like. If you stay da King\u02bcs guy, you do da right tings, an yoa heart stay rest inside, an you stay good inside. Cuz dass wat goin happen wen you stay tight wit God\u02bcs Good an Spesho Spirit."
                },
                "18": {
                    "verse_nr": "18",
                    "verse": "Anybody dat stay make like how I stay telling you, cuz dey da ones dat get Christ fo dea boss, dey goin make God stay good inside. Odda peopo goin check um out dat dey okay, an get respeck fo dem."
                },
                "19": {
                    "verse_nr": "19",
                    "verse": "So den, we gotta try hard fo make shua we do da kine stuff dat make everybody stay good wit each odda, an we gotta go help each odda fo come mo strong inside."
                },
                "20": {
                    "verse_nr": "20",
                    "verse": "Eh, no go bus up da kine stuff God stay do fo our bruddas an sistas, jus cuz you like eat any kine food. Fo shua, God say everyting stay okay fo eat, but den, if you go eat da kine stuff dat make hard time fo somebody, az bad, you know, wen you do dat kine."
                },
                "21": {
                    "verse_nr": "21",
                    "verse": "Mo betta no eat da kine meat, o no drink da kine wine, o da odda kine stuffs dat goin make big problem fo yoa brudda o yoa sista."
                },
                "22": {
                    "verse_nr": "22",
                    "verse": "Dis wat I mean: wen you an God go make um strait inside yoa mind how you goin trus him, dat dis kine food okay fo you fo eat, den you goin be good inside, cuz same time you no goin tink dat maybe you doing someting wrong."
                },
                "23": {
                    "verse_nr": "23",
                    "verse": "If you no stay shua bout wat you can go eat, but den still yet you go eat um, God goin say you wen do someting wrong, cuz you neva trus God wen you do um, az why. Wen you go do someting, an you no mo trus fo God, az wrong."
                }
            }
        },
        "15": {
            "chapter_nr": "15",
            "chapter": {
                "1": {
                    "verse_nr": "1",
                    "verse": "Do Wat Make Da Odda Peopo Stay Good Inside - You know, us guys dat stay strong inside, we gotta kokua da peopo dat no stay strong nuff inside fo handle all da stuff dat happen. No good we ony do da tings dat make us guys stay good inside."
                },
                "2": {
                    "verse_nr": "2",
                    "verse": "Dis wat I mean: us guys gotta try do wass good fo our bruddas an sistas, so dey goin come mo strong fo handle, an stay good inside too."
                },
                "3": {
                    "verse_nr": "3",
                    "verse": "You know, even Jesus Christ neva do wat he wen do jus fo make himself stay good inside. Jalike God wen say befo time inside da Bible bout da bad kine stuff goin happen to Jesus, \u201cWen dey stay talk any kine stuff to yoa face, Az jalike dey telling me same ting.\u201d"
                },
                "4": {
                    "verse_nr": "4",
                    "verse": "Everyting dat peopo wen write inside da Bible befo time, all dat stay inside da Bible fo teach us, so den we can come mo strong fo hang in dea, an we can go get good kine words from da Bible. Den we goin know fo shua dat bumbye God goin do plenny good tings fo us."
                },
                "5": {
                    "verse_nr": "5",
                    "verse": "God, he da One dat help us hang in dea wen get hard time, an he give us good kine words. I like him help you guys figga da same tings wit each odda, jalike how Jesus Christ like you guys fo figga togedda."
                },
                "6": {
                    "verse_nr": "6",
                    "verse": "Den all you guys goin tink togedda, an tell togedda how awesome God stay. God, he our Boss Jesus Christ\u02bcs Fadda."
                },
                "7": {
                    "verse_nr": "7",
                    "verse": "Da Good Kine Stuff From God, Fo Da Jewish Peopo An All Da Odda Peopos Too - So den, take each odda in, jalike Christ wen take you guys in. Den peopo goin tell how awesome God stay."
                },
                "8": {
                    "verse_nr": "8",
                    "verse": "I like say dis: Christ wen come jalike one worka guy fo help da Jewish peopo fo know dat God tell da trut an he do wat he say, an fo make um come true all da tings God wen promise our ancesta guys fo happen."
                },
                "9": {
                    "verse_nr": "9",
                    "verse": "Den all da diffren odda peopos too, dey goin tell how awesome God stay, cuz dey know dat he get pity fo us guys an give us guys chance. Jalike David wen say befo time inside da Bible, \u201cAz why I goin talk good bout you plenny To all da odda diffren peopos. I goin sing songs bout wat kine guy you in front oddas.\u201d"
                },
                "10": {
                    "verse_nr": "10",
                    "verse": "But da same ting, get one nodda place inside da Bible dat tell, \u201cEh, all you diffren peopos from all ova da place, Stay good inside, jalike God\u02bcs own peopo.\u201d"
                },
                "11": {
                    "verse_nr": "11",
                    "verse": "Anodda place inside da Bible David say dis: \u201cAll you odda diffren peopos, Go tell how awesome an good da Boss stay.\u201d"
                },
                "12": {
                    "verse_nr": "12",
                    "verse": "An anodda place inside da Bible Isaiah wen write, \u201cFrom Jesse\u02bcs boy King David, Goin get one nodda Guy dass goin come bumbye. He goin come da leada fo all da diffren peopos. Dey know dat he goin come bumbye, An dat dey goin trus him cuz dey know who him.\u201d"
                },
                "13": {
                    "verse_nr": "13",
                    "verse": "I like you guys stay real good inside an yoa hearts rest inside cuz you guys trus him. An da God dat make you guys stay shua bout wat goin happen bumbye, he goin do everyting good kine. Den God\u02bcs Spesho Spirit goin make you guys mo strong fo wait fo wat God goin do fo you guys bumbye."
                },
                "14": {
                    "verse_nr": "14",
                    "verse": "God Wen Send Paul All Ova Fo Talk Fo Him - My bruddas an sistas, I know dis fo shua: dat you guys get good heart everytime, you guys get all da smarts you need, an you guys know how fo tell each odda fo do da importan stuff."
                },
                "15": {
                    "verse_nr": "15",
                    "verse": "You know, I no shame fo write you guys dese tings, cuz az fo help you guys rememba dem one mo time. I do dis cuz God wen do plenny good kine stuff fo me."
                },
                "16": {
                    "verse_nr": "16",
                    "verse": "God wen go make me one worka guy fo Jesus Christ fo tell all da diffren peopos da Good Stuff Bout God, jalike one priest guy. God do dat cuz he like all da diffren peopos come jalike one present fo him dat make him come good inside. An God\u02bcs Spesho Spirit goin make dem be good an spesho fo God."
                },
                "17": {
                    "verse_nr": "17",
                    "verse": "Dass how come I feel plenny proud bout all dis stuff I doing fo God, cuz I stay tight wit Jesus Christ."
                },
                "18": {
                    "verse_nr": "18",
                    "verse": "I no even talk bout any odda kine stuffs. I ony talk bout da tings Christ wen do, an I help him fo do um. Da diffren peopos listen to Christ now, cuz a da tings I wen tell an do."
                },
                "19": {
                    "verse_nr": "19",
                    "verse": "Christ wen give me da power from God\u02bcs Spirit fo do awesome kine stuff. He do dat fo show who Christ. Dass how I wen tell all da Good Kine Stuff Bout Christ to all da peopo, from Jerusalem side, all da way to Illyricum side."
                },
                "20": {
                    "verse_nr": "20",
                    "verse": "From long time befo I tinking, \u201cI really like tell bout Christ to da peopo dat neva hear notting bout da Good Stuff Bout Him!\u201d Cuz I no like go teach wea get odda peopo stay teaching awready."
                },
                "21": {
                    "verse_nr": "21",
                    "verse": "Jalike da Bible wen say befo time, \u201cDa peopo dat neva have nobody fo tell um bout God, Dey da peopo dat goin see him. Da peopo dat neva hear notting befo time, Dey goin undastan.\u201d"
                },
                "22": {
                    "verse_nr": "22",
                    "verse": "Paul Make Plan Fo Go Rome - Az how come I neva go by you guys befo. From long time I like go, but den, I no can."
                },
                "23": {
                    "verse_nr": "23",
                    "verse": "But now, I pau do my work dis side, an long time now, I wen like plenny fo go see you guys."
                },
                "24": {
                    "verse_nr": "24",
                    "verse": "Az why, wen I go Spain side, I like stop see you guys dat time. Afta I stay wit you guys litto wile, you guys can kokua me fo go Spain."
                },
                "25": {
                    "verse_nr": "25",
                    "verse": "I going Jerusalem side first, fo kokua da peopo ova dea dat stay spesho fo God."
                },
                "26": {
                    "verse_nr": "26",
                    "verse": "Cuz da bruddas an sistas Macedonia side an Akaia side wen like give money fo kokua da poor peopo Jerusalem side dat stay spesho fo God."
                },
                "27": {
                    "verse_nr": "27",
                    "verse": "Dey wen figga fo do dat, an dass good, cuz dey owe da Jerusalem peopo. Cuz all da odda peopos from all ova wen get da same good kine stuff dat da Spirit from God wen give da Jews first, so az good, yeah? if da church peopos dat not Jews give da Jewish bruddas an sistas some money fo help um."
                },
                "28": {
                    "verse_nr": "28",
                    "verse": "So afta I pau dis job, an make shua dat da Jerusalem bruddas an sistas wen get da money, den I goin see you guys wen I going Spain."
                },
                "29": {
                    "verse_nr": "29",
                    "verse": "I know dat wen I go by you guys, goin get all da good kine stuffs Christ like give us."
                },
                "30": {
                    "verse_nr": "30",
                    "verse": "Eh, bruddas an sistas, I aks you guys fo pray hard wit me dat God goin help me. You guys pray cuz Jesus Christ yoa Boss, an cuz God\u02bcs Spirit give you guys love an aloha."
                },
                "31": {
                    "verse_nr": "31",
                    "verse": "Aks God fo take care me Judea side, so da peopo dat stay ova dea dat no like trus God no goin hurt me; an, wen I go kokua da Jerusalem peopo dat stay spesho fo God, dey goin stay good inside cuz a dat."
                },
                "32": {
                    "verse_nr": "32",
                    "verse": "Den, if God like, I going by you guys, an I goin stay real good inside, an rest up."
                },
                "33": {
                    "verse_nr": "33",
                    "verse": "God, he da kine God dat make you guys heart rest inside. I like him stay tight wit all you guys. Dass it!"
                }
            }
        },
        "16": {
            "chapter_nr": "16",
            "chapter": {
                "1": {
                    "verse_nr": "1",
                    "verse": "Paul Tell Da Rome Bruddas An Sistas \u201cAloha!\u201d - I like tell you guys some good tings bout our sista Febe. She one helpa fo da church peopo Kenkrea side."
                },
                "2": {
                    "verse_nr": "2",
                    "verse": "I like you guys take her in, jalike da peopo dat stay spesho fo God suppose to do, cuz she stay tight wit da Boss Up Dea. Kokua her wit wateva she need, cuz she wen help me an plenny odda peopo from befo time."
                },
                "3": {
                    "verse_nr": "3",
                    "verse": "Priscilla an Aquila, give um my aloha fo me. Me an dem, we wen work togedda plenny cuz we stay tight wit Jesus Christ."
                },
                "4": {
                    "verse_nr": "4",
                    "verse": "Dem two, dey almos wen mahke fo save my life. But you know wat? I not da ony guy dat like tell um \u201cMahalo plenny!\u201d Get peopo from all ova da place from odda churches dat not Jewish, dat like tell um da same ting too."
                },
                "5": {
                    "verse_nr": "5",
                    "verse": "An give my aloha to all da peopo dat go church dea house too. An my good friend, Epenetus, tell him da same ting. He da first guy dat wen go trus Christ Asia side, you know."
                },
                "6": {
                    "verse_nr": "6",
                    "verse": "Give my aloha to Mary. She wen work plenny hard fo you guys."
                },
                "7": {
                    "verse_nr": "7",
                    "verse": "Same ting fo Andronicus an Junias. Dey Jewish jalike me, an dey wen go trus Christ befo me. Dey was inside jail same time wit me. From all da guys dat God wen send all ova, dey da ones everybody know."
                },
                "8": {
                    "verse_nr": "8",
                    "verse": "Give my aloha to Ampliatus too. I get plenny love an aloha fo him, cuz him an me stay tight wit da Boss."
                },
                "9": {
                    "verse_nr": "9",
                    "verse": "Same ting fo Urbanus, dat wen work togedda wit us cuz he stay tight wit Christ. An same ting fo Stakys. I get love an aloha fo him."
                },
                "10": {
                    "verse_nr": "10",
                    "verse": "Give my aloha to Apelles. Da tings dat wen happen to him, dass jalike one test fo make proof dat he stay tight wit Christ fo real kine. Give my aloha to Aristobulus ohana."
                },
                "11": {
                    "verse_nr": "11",
                    "verse": "Give my aloha to Herodion too. He Jewish jalike me. Same ting fo all da peopo from Narcissus ohana dat stay tight wit da Boss."
                },
                "12": {
                    "verse_nr": "12",
                    "verse": "Same ting fo Tryfena an Tryfosa. Dey two wahines dat work hard fo da Boss. An my friend Persis too. She wen work plenny fo da Boss."
                },
                "13": {
                    "verse_nr": "13",
                    "verse": "Give my aloha to Rufus. He one guy da Boss wen pick fo shua. Same ting fo his mudda. She wen make jalike she my mudda too."
                },
                "14": {
                    "verse_nr": "14",
                    "verse": "Give my aloha to Asynkritus, Flegon, Hermes, Patrobas, Hermas, an all da bruddas an sistas dat stay wit dem."
                },
                "15": {
                    "verse_nr": "15",
                    "verse": "Same ting fo Filologus, Julia, Nereus, an his sista, an Olympas, an all da peopo dat stay spesho fo God dat stay ova dea wit dem."
                },
                "16": {
                    "verse_nr": "16",
                    "verse": "Go give each odda one hug an kiss from da Boss Up Dea. Everybody from all da churches dat trus Christ all ova da place, dey like say give dea aloha to you guys."
                },
                "17": {
                    "verse_nr": "17",
                    "verse": "Bruddas an sistas, I like tell you guys dis: Watch out fo da kine peopo dat try make you guys go agains each odda an try fo make you guys do da bad kine ting! Da stuff dey tell you guys go agains da tings us guys wen teach you. So, no hang aroun dat kine peopo!"
                },
                "18": {
                    "verse_nr": "18",
                    "verse": "Dey no work fo our Boss Jesus Christ. Dey ony working fo get tings dat dey like fo demself. Dey talk nice kine to da peopo dat donno wat stay good an wat stay bad still yet. Dey tell dose peopo da kine stuff dey like hear, so dey can bulai dem."
                },
                "19": {
                    "verse_nr": "19",
                    "verse": "Everybody wen hear how you guys everytime do wat God tell you guys fo do. Az why I stay real good inside cuz a you guys. But I like you guys be akamai bout da good kine stuff, an no go even try do da bad kine stuff."
                },
                "20": {
                    "verse_nr": "20",
                    "verse": "God, he da One dat like make our hearts rest inside. He da One dat goin wipe out da Devil\u02bcs power an show proof dat you guys get power ova da Devil too. Pretty soon dat goin happen. I like da Boss Jesus do plenny good kine stuff fo you guys."
                },
                "21": {
                    "verse_nr": "21",
                    "verse": "Timoty, he stay working wit me, an he like give you guys his aloha too. An Lucius, Jason, an Sosipater, dey Jewish guys jalike me. Dey say da same ting."
                },
                "22": {
                    "verse_nr": "22",
                    "verse": "(Dis me, Tertius. I da one dat stay writing wat Paul tell me fo write. I give you guys my aloha, cuz I da Boss\u02bcs guy too.)"
                },
                "23": {
                    "verse_nr": "23",
                    "verse": "Gaius, he wen go let me make house his place. An he let all da church peopo go come togedda dea. He give you guys his aloha too. Erastus, dat take care da money fo da big town, an Brudda Quartus, dey like tell you guys da same ting too."
                },
                "24": {
                    "verse_nr": "24",
                    "verse": "[I like our Boss Jesus Christ do plenny good kine stuff fo all you guys. Dass it!]"
                },
                "25": {
                    "verse_nr": "25",
                    "verse": "God, He Awesome! - God get da power fo make you guys stand strong. Dass wat da Good Kine Stuff From God say, an dass wat I teach, wen I tell peopo bout Jesus Christ. God wen show all us guys all da stuff bout Christ dat da peopo from befo time neva know, cuz was secret."
                },
                "26": {
                    "verse_nr": "26",
                    "verse": "But now, da tings dat da guys dat wen talk fo God befo time wen write down inside da Bible, make everyting clear. Da God dat no goin mahke eva, he wen make um so dat now, all da diffren peopos can know da tings dat was secret befo time. Dass how dey goin trus him an do wat he tell um fo do."
                },
                "27": {
                    "verse_nr": "27",
                    "verse": "He da ony God dat stay, an he know everyting. I like everybody tell how awesome he stay foeva, cuz a wat Jesus Christ wen do! Dass it!"
                }
            }
        }
    }
}