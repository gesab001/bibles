{
    "version": "HWP",
    "book_name": "Hebrews",
    "book_nr": "58",
    "book": {
        "1": {
            "chapter_nr": "1",
            "chapter": {
                "1": {
                    "verse_nr": "1",
                    "verse": "God Wen Send His Boy Fo Tell Us Da Good Kine Stuff - Long time ago, plenny times God wen send his talka guys fo talk to our Hebrew ancesta guys. An dey wen tell um plenny tings plenny diffren ways."
                },
                "2": {
                    "verse_nr": "2",
                    "verse": "But now, wen everyting stay coming pau, God wen send his Boy fo talk to us guys. His Boy, he da One dat get everyting from his Fadda. Wen God wen make da world an da sky, was his Boy dat wen do da work."
                },
                "3": {
                    "verse_nr": "3",
                    "verse": "God\u02bcs Boy, he show how awesome God stay, Jalike wen da sun shining in da mirror. He stay same same jalike his Fadda, Same same jalike one picha Fo show how da Fadda stay fo real kine. Da tings God\u02bcs Boy say, get choke power Fo make everyting hang togedda. Afta he wen pau throw out da bad kine stuff da peopo wen do, So dey can come clean inside, He wen go sit down up ova dea in da sky, On da right side nex to God Da Awesome King. Dass da spesho place fo show how importan he stay."
                },
                "4": {
                    "verse_nr": "4",
                    "verse": "All da angel messenja guys up dea in da sky, dey importan. But God\u02bcs Boy mo importan den dem. God wen give his Boy everyting dat God get. God wen even give his Boy his own name. Dass someting he neva give da angel guys."
                },
                "5": {
                    "verse_nr": "5",
                    "verse": "God\u02bcs Boy Mo Importan Den Da Angel Messenja Guys - You know, God no talk to da angel guys how he talk to his Boy. He tell his Boy, \u201cToday I tell Dat you my Boy!\u201d An anodda place inside da Bible God tell, \u201cI his Fadda, An he my Boy.\u201d"
                },
                "6": {
                    "verse_nr": "6",
                    "verse": "Wen God wen go bring his Numba One Boy inside da world, he say, \u201cI like all my angel messenja guys Fo go down an give my Boy plenny love an respeck.\u201d"
                },
                "7": {
                    "verse_nr": "7",
                    "verse": "Dis wat God say bout da angel guys: \u201cI make my angel messenja guys jalike da winds. I make da angel guys dat work fo me jalike da fire.\u201d"
                },
                "8": {
                    "verse_nr": "8",
                    "verse": "But God talk to his Boy lidis: \u201cMy Boy, you God. Yoa throne goin stay foeva. Da spesho stick you hold in yoa hand fo show dat you da King, Dat mean you da King dat everytime do da right ting."
                },
                "9": {
                    "verse_nr": "9",
                    "verse": "You stay plenny good inside wen peopo do da right ting, An wen peopo broke da Rules, you no take dat. Az why you da one I wen pick from all da guys dat stay by you. Az why I wen put olive oil on top yoa head fo show dat you da King, An you feel good inside.\u201d"
                },
                "10": {
                    "verse_nr": "10",
                    "verse": "An God say dis too: \u201cMy Boy, you stay da Boss. From da start, You wen make da earth an da sky, Wit yoa own hands."
                },
                "11": {
                    "verse_nr": "11",
                    "verse": "Da earth an da sky goin get wipe out. But you, you goin stay foeva! Da earth an da sky goin come old, Jalike da kine old clotheses."
                },
                "12": {
                    "verse_nr": "12",
                    "verse": "You goin throw out da earth an da sky, Jalike puka kine clotheses. An you goin change um, Jalike wen peopo put on da odda kine clotheses. My Boy, you still stay da same jalike befo. You neva goin mahke!\u201d"
                },
                "13": {
                    "verse_nr": "13",
                    "verse": "God neva say dis to da angel guys, but den he wen tell dis to his Boy: \u201cCome ova hea, sit down! Dis da importan place by my right side. Bumbye I goin make da peopo dat go agains you Go down in front you, Fo show dat you da winna ova dem.\u201d"
                },
                "14": {
                    "verse_nr": "14",
                    "verse": "All da angel guys, dey da good spirits dat work fo God. He send um all ova fo help da peopo come outa da bad kine stuff dey stay doing, cuz dose peopo his kids."
                }
            }
        },
        "2": {
            "chapter_nr": "2",
            "chapter": {
                "1": {
                    "verse_nr": "1",
                    "verse": "God Take Us Guys Outa Da Bad Kine Stuff - Us guys gotta tink plenny bout all da stuff we wen hear, so dat we no foget um."
                },
                "2": {
                    "verse_nr": "2",
                    "verse": "You know, all da stuff da angel messenja guys wen tell befo time was da trut, an was from God. If had peopo dat wen broke God\u02bcs Rules an neva listen, God wen do da right ting wen he punish um fo da Rules dey wen broke."
                },
                "3": {
                    "verse_nr": "3",
                    "verse": "Was lidat befo time. But den, da Boss Jesus wen start fo tell peopo dis awesome ting -- how dey can get outa da bad kine stuff! Had peopo dat wen hear him, an dey wen show us guys proof dat da tings he wen say was fo real. But if us guys no like listen him, no way we goin get outa da bad kine stuff."
                },
                "4": {
                    "verse_nr": "4",
                    "verse": "An one nodda ting: God wen show dat da peopo dat wen hear him befo, stay telling da trut, cuz he wen do all kine awesome stuff wit power fo show who him. An God wen give peopo his Good an Spesho Spirit, so dat diffren peopo can do diffren kine tings. Az jalike how God wen like do um."
                },
                "5": {
                    "verse_nr": "5",
                    "verse": "Jesus, He Da Leada Dat Take Us Outa Da Bad Kine Stuff - We talking bout da new world dass goin come. But God neva tell bout da angel guys, dat dey goin be in charge ova dea."
                },
                "6": {
                    "verse_nr": "6",
                    "verse": "But get one place inside da Bible wea David wen say dis: \u201cGod, how come you tink plenny bout us peopo on top da earth? An how come you get aloha fo us peopo?"
                },
                "7": {
                    "verse_nr": "7",
                    "verse": "You wen make da angel guys Ony litto bit mo importan den us peopo. You wen make us peopo awesome An you show us plenny respeck Jalike you put one crown on top our head. [An you wen put us peopo in charge a everyting you wen make.]"
                },
                "8": {
                    "verse_nr": "8",
                    "verse": "You wen make us boss ova everyting.\u201d You know, wen da Bible say dat God wen make us peopo boss ova everyting, dat mean everyting! But right now, wen us guys look aroun, we can see dat us peopo still yet no stay boss ova everyting."
                },
                "9": {
                    "verse_nr": "9",
                    "verse": "But get one Guy dat \u201cfo litto bit time, da angel guys was litto bit mo importan den him.\u201d Dass Jesus! Cuz Jesus wen go suffa an mahke fo everybody, God \u201cwen make him awesome, an show him plenny respeck, jalike God go put one crown on top his head.\u201d Dass how God wen do plenny fo us, cuz Jesus wen go suffa an mahke fo everybody."
                },
                "10": {
                    "verse_nr": "10",
                    "verse": "So, good dat God wen make Jesus suffa. Cuz dat make Jesus da bestes kine Leada fo take plenny peopo outa da bad kine stuff dey do, an fo make um come awesome cuz dey God\u02bcs kids now. An God da One dat wen do um, cuz everyting az fo him, an everyting stay cuz he wen make um."
                },
                "11": {
                    "verse_nr": "11",
                    "verse": "Jesus make peopo good an spesho fo God. An him an dem, jalike dey all get da same Fadda. Dass why he no mo shame fo call dem \u201cmy bruddas an sistas.\u201d"
                },
                "12": {
                    "verse_nr": "12",
                    "verse": "Dis wat Jesus wen tell God: \u201cI goin tell all my brudda an sista guys Bout wat kine God you. An wen my bruddas an sistas all come togedda, I goin sing bout you.\u201d"
                },
                "13": {
                    "verse_nr": "13",
                    "verse": "An again, one nodda place, he say dis: \u201cI goin trus God everytime.\u201d An one nodda place, he say dis again: \u201cLook! Dis me! An dese guys, dey God\u02bcs kids! God wen give dem to me!\u201d"
                },
                "14": {
                    "verse_nr": "14",
                    "verse": "Now, God\u02bcs kids get skin an blood cuz dey peopo. Dass why Jesus wen do da same ting fo be jalike dem, wit skin an blood too. He wen do dat so dat wen he mahke, he wen hemo all da power from da Devil, da one dat get power fo kill peopo."
                },
                "15": {
                    "verse_nr": "15",
                    "verse": "An, Jesus wen make da peopo dat stay scared dat dey goin mahke all da time dey stay alive, so dey no stay jalike slaves no moa. Da Devil make um scared, so dey listen him, jalike dey slaves unda him. But now da Devil no can do dat no moa."
                },
                "16": {
                    "verse_nr": "16",
                    "verse": "Fo shua Jesus neva come hea fo help da angel guys, but fo help da peopo dat come from da Abraham ohana ancesta guys."
                },
                "17": {
                    "verse_nr": "17",
                    "verse": "Dass why Jesus gotta come jalike his brudda an sista guys, every kine way. An cuz he jalike dem, he goin come dea Head Priest fo take care all da kine stuff da Jewish head priest guy do fo God. He give da peopo chance, an he da kine guy dey can trus. Cuz az who him, he goin hemo da shame fo all da bad kine stuff da peopo wen do, an bring um back togedda wit God."
                },
                "18": {
                    "verse_nr": "18",
                    "verse": "Jesus, he had presha fo do bad kine stuff, but he neva. Still yet, he wen suffa plenny cuz a dat. Dass why, now he can help da peopo, everytime dey get presha fo do bad kine stuff."
                }
            }
        },
        "3": {
            "chapter_nr": "3",
            "chapter": {
                "1": {
                    "verse_nr": "1",
                    "verse": "God\u02bcs Boy Mo Importan Den Moses - Bruddas an sistas, you guys real spesho fo God in da sky. He wen tell all you guys fo come be his guys, an you guys wen come awready. So tink bout Jesus! Us guys like tell all da peopo dat he da Guy dat God wen send fo tell peopo wat God say, an he da Head Priest fo us guys."
                },
                "2": {
                    "verse_nr": "2",
                    "verse": "God wen send Jesus, an Jesus wen do everyting God wen trus him fo do. Jalike Moses wen do everyting God wen trus him fo do wit all God\u02bcs peopo."
                },
                "3": {
                    "verse_nr": "3",
                    "verse": "Jesus stay mo awesome den Moses. Az jalike da guy dat wen build one house suppose to get mo respeck den da house he build."
                },
                "4": {
                    "verse_nr": "4",
                    "verse": "Every house, you know, get somebody dat wen build um. But God da One wen make everyting."
                },
                "5": {
                    "verse_nr": "5",
                    "verse": "Moses was one worka guy fo God. He wen take care everyting dat God wen trus him fo do wit all God\u02bcs peopo. Dat wen show da peopo wat God was goin talk bout bumbye."
                },
                "6": {
                    "verse_nr": "6",
                    "verse": "But Christ, he da Fadda\u02bcs Boy, an cuz a dat, he stay in charge a God\u02bcs peopo. An you know, us guys God\u02bcs peopo. If we hang in dea, an no mo shame fo come tight wit God, we everytime goin talk bout da good kine stuffs we stay waiting fo God fo do bumbye."
                },
                "7": {
                    "verse_nr": "7",
                    "verse": "God Make His Peopo Rest - So, jalike God\u02bcs Spesho Spirit wen say inside da Bible, \u201cToday, wen God tell you guys someting,"
                },
                "8": {
                    "verse_nr": "8",
                    "verse": "No come hard head, Jalike yoa ancesta guys wen do Dat time dey wen go agains Moses, Ova dea inside da boonies. Dey even wen try fo push God hard Fo see if he goin bus um.\u201d"
                },
                "9": {
                    "verse_nr": "9",
                    "verse": "God wen say, \u201cYoa ancesta guys wen check me out. Fo find out if I goin bus um. Den fo forty years dey wen see wat I do."
                },
                "10": {
                    "verse_nr": "10",
                    "verse": "Cuz a all dat, dass why I wen had it Wit da peopo dat wen go agains Moses. I wen say, \u2018Dem guys get bad kine attitude. Dey everytime go agains me. Dey neva like listen to me.\u2019"
                },
                "11": {
                    "verse_nr": "11",
                    "verse": "Wat dem guys wen do, I no take dat. So, I wen make one strong promise: \u2018No way dem guys eva goin go inside Da land I wen like give um fo rest!\u2019 \u201d"
                },
                "12": {
                    "verse_nr": "12",
                    "verse": "Eh, bruddas an sistas, watch out! Make shua dat nobody get pilau kine attitude, da kine wea dey no trus God, an da kine attitude wea dey no goin like bodda wit da God dat stay alive fo real kine."
                },
                "13": {
                    "verse_nr": "13",
                    "verse": "Mo betta dis: all you guys go give each odda good kine words. Do dat every day. Cuz now, dass da \u201cToday\u201d God talking bout inside da Bible. Den no goin get nobody wit you guys dat goin come all hard head. Cuz you know, da bad kine stuff goin bulai you guys, an make you guys come hard head."
                },
                "14": {
                    "verse_nr": "14",
                    "verse": "You know, God wen make all us guys stay tight wit Christ. But we gotta hang in dea an stay trussing God all da way, jalike wen we wen trus him da first time."
                },
                "15": {
                    "verse_nr": "15",
                    "verse": "Jalike da Bible wen say, \u201cToday, wen God tell you guys someting, No go come hard head, Jalike yoa ancesta guys wen do, Dat time dey wen go agains Moses.\u201d"
                },
                "16": {
                    "verse_nr": "16",
                    "verse": "Who da peopo he talking bout dat wen go agains Moses, afta dey wen hear wat he say? Az was all da peopo dat Moses wen bring outa Egypt."
                },
                "17": {
                    "verse_nr": "17",
                    "verse": "An wen God tell, \u201cForty years, I wen had it wit dem guys!\u201d who he talking bout? Az was da peopo dat wen go do bad kine stuff, an bumbye dey wen all mahke in da boonies, an dea bodies wen stay dea."
                },
                "18": {
                    "verse_nr": "18",
                    "verse": "Who da peopo God talking bout wen he wen make dis strong promise: \u201cNo way dem guys eva goin go inside da land I like give um fo rest\u201d? Az was da peopo dat no like listen him."
                },
                "19": {
                    "verse_nr": "19",
                    "verse": "Now us guys can figga how come dem guys no can \u201cgo inside da land God like give um fo rest.\u201d Cuz dey neva trus God, dass why."
                }
            }
        },
        "4": {
            "chapter_nr": "4",
            "chapter": {
                "1": {
                    "verse_nr": "1",
                    "verse": "So den, God wen make one promise, dat he get one place dat he like give us fo \u201cgo rest inside.\u201d An dat promise still stay solid. So den, watch out dat some a you guys no mess up, an den you guys no goin get da kine rest God wen promise you guys."
                },
                "2": {
                    "verse_nr": "2",
                    "verse": "Now, we wen hear da Good Stuff From God jalike our ancesta guys. Dey wen hear da Good Stuff too, but dey neva like believe um. Az why da Good Stuff dey wen hear neva help dem."
                },
                "3": {
                    "verse_nr": "3",
                    "verse": "Now us guys dat trus God, jalike we \u201cgo inside God\u02bcs place an rest wit him.\u201d But God wen say befo time bout our ancesta guys: \u201cWat dem guys wen do, I no take dat! Dass why I wen make one strong promise, \u2018No way dem guys eva goin go inside da land I like give dem fo rest!\u2019 \u201d You know, long time ago, wen God wen make da world, he wen pau do everyting he goin do inside da world. An still yet, cuz dem guys neva trus him, he neva let um go inside da land."
                },
                "4": {
                    "verse_nr": "4",
                    "verse": "Get one place inside da Bible dat talk bout Day Numba Seven lidis: \u201cDay Numba Seven, az da day God wen rest, afta he wen pau make everyting.\u201d"
                },
                "5": {
                    "verse_nr": "5",
                    "verse": "An in one nodda place inside da Bible, God wen say dis: \u201cNo way dem guys goin eva go inside da land I like give dem fo rest!\u201d"
                },
                "6": {
                    "verse_nr": "6",
                    "verse": "So, still yet, get peopo dat \u201cgoin go inside da place God like give dem fo rest.\u201d Da peopo dat wen hear da Good Kine Stuff From God befo time, dey neva go inside dea, cuz dey neva like trus God."
                },
                "7": {
                    "verse_nr": "7",
                    "verse": "One mo time, God make spesho one nodda day fo dem. Cuz long time afta our ancesta guys neva like trus God, David wen write down inside da Bible wat God wen say, da same kine tings I jus wen tell you guys. He wen talk bout one time, an dat time, he call um \u201cToday.\u201d He say: \u201cToday, wen God tell you guys someting, Listen good an no come hard head!\u201d"
                },
                "8": {
                    "verse_nr": "8",
                    "verse": "David not talking bout da time Joshua wen take da peopo inside da land, you know. Cuz if Joshua wen give dem rest, den God no need fo talk bumbye bout one nodda kine day fo get rest."
                },
                "9": {
                    "verse_nr": "9",
                    "verse": "So den, dat mean, get one rest day fo God\u02bcs peopo still yet, jalike Day Numba Seven, dat time God wen rest."
                },
                "10": {
                    "verse_nr": "10",
                    "verse": "So, wen God give you his kine rest, take um. Dat mean time fo rest, an you pau do yoa work awready, jalike God wen rest, afta he wen pau do his work."
                },
                "11": {
                    "verse_nr": "11",
                    "verse": "So den, good us guys really like get dat kine rest, so dat nobody mess up cuz dey no trus God, jalike da peopo dat wen mess up befo time."
                },
                "12": {
                    "verse_nr": "12",
                    "verse": "Cuz you know, da Stuff God tell us guys get plenny power, an get life. Wat God say goin go inside us mo betta den one sword dat get two side sharp. Goin check out wat we stay tinking, an wat stay inside our heart, an how come we stay doing da kine stuffs we do. Dass jalike one sharp sword dat can open da joints an da bone marrow stuff."
                },
                "13": {
                    "verse_nr": "13",
                    "verse": "Everyting God wen make, he can see. No mo notting dat can hide so dat he no can see um. Cuz everyting stay open fo him check um out. An God, he da One we gotta tell why we wen do da tings we wen do."
                },
                "14": {
                    "verse_nr": "14",
                    "verse": "Jesus Da Bestes Kine Head Priest Guy - Kay den. Now us guys, we get Jesus. He God\u02bcs Own Boy, an he da bestes kine Head Priest guy. He wen go all da way up inside da sky wea God stay awready! So, all us guys dat say we trus Jesus, we gotta hang in dea an no give up fo trus him."
                },
                "15": {
                    "verse_nr": "15",
                    "verse": "Our Head Priest Guy, Jesus, he undastan how us guys not strong an no can handle da bad kine stuff. Cuz he wen get presha fo do all kine bad stuffs jalike us guys. But he neva."
                },
                "16": {
                    "verse_nr": "16",
                    "verse": "So den, no need be scared. Us guys gotta make strong fo go in front God\u02bcs throne, cuz he like do plenny good kine stuff fo help us. He goin give us chance, an wen we need help, he goin give um."
                }
            }
        },
        "5": {
            "chapter_nr": "5",
            "chapter": {
                "1": {
                    "verse_nr": "1",
                    "verse": "Now, weneva dey pick one guy from da Jewish peopo fo come be da head priest guy, dat guy get da job fo help da peopo do da kine stuffs da peopo gotta do fo God. Dis head priest guy, he give dea gifs to God, an he make sacrifices fo da bad kine stuff dey wen do."
                },
                "2": {
                    "verse_nr": "2",
                    "verse": "Dis kine guy goin make easy to da peopo dat mess up cuz dey donno wat dey suppose to do. Da head priest guy, same ting jalike da peopo, he not strong too. Dass why he make easy to dem."
                },
                "3": {
                    "verse_nr": "3",
                    "verse": "An dass why he gotta make sacrifice fo himself jalike fo da peopo, cuz he do da bad kine stuff jalike dem."
                },
                "4": {
                    "verse_nr": "4",
                    "verse": "You know, dat head priest guy, he get plenny respeck. But nobody can make himself da head priest guy, cuz dass one spesho job. God gotta be da One fo pick da guy, jalike da first time, he wen pick Aaron."
                },
                "5": {
                    "verse_nr": "5",
                    "verse": "Same ting fo Christ, da Spesho Guy God Wen Send. He neva make himself awesome fo come da Head Priest guy. But was God dat wen make um come awesome. God wen tell him, \u201cToday I wen tell Dat you my Boy!\u201d"
                },
                "6": {
                    "verse_nr": "6",
                    "verse": "An get one nodda place inside da Bible dat God talk lidis: \u201cYou goin stay one priest foeva, Da Melkizedek kine priest.\u201d"
                },
                "7": {
                    "verse_nr": "7",
                    "verse": "Wen Jesus wen stay hea inside da world, he wen pray real hard, an he wen cry real loud, cuz he know dat God can take him outa dea so he no gotta mahke. An God wen listen to him, cuz Christ all da time show him respeck, an ony do wat God say."
                },
                "8": {
                    "verse_nr": "8",
                    "verse": "No matta Christ God\u02bcs Boy, wat he wen suffa wen teach him fo listen God."
                },
                "9": {
                    "verse_nr": "9",
                    "verse": "Christ wen come perfeck, an now he da One dat take all da peopo dat listen to him outa da bad kine stuff dey stay doing. An he help um stay perfeck lidat foeva."
                },
                "10": {
                    "verse_nr": "10",
                    "verse": "Az why God wen make Jesus da Head Priest guy, jalike da Melkizedek kine priest."
                },
                "11": {
                    "verse_nr": "11",
                    "verse": "Watch Out! No Go Da Wrong Way! - Get plenny mo stuffs we like say bout all dis, Christ an da Melkizedek guy. But az not easy fo tell um, cuz you guys no can undastan too good."
                },
                "12": {
                    "verse_nr": "12",
                    "verse": "You know, time awready fo you guys come teachas. But you guys still yet need somebody fo teach you guys one mo time da easy kine stuffs bout wat God wen say. You guys jalike babies dat need milk, cuz you guys no can handle da solid stuff still yet."
                },
                "13": {
                    "verse_nr": "13",
                    "verse": "Wat dat mean, \u201cbabies dat need milk\u201d? Anybody dat donno wat God say bout doing da right tings, dey jalike one small baby."
                },
                "14": {
                    "verse_nr": "14",
                    "verse": "An wat dat mean, \u201chandle da solid stuff\u201d? Dat kine stuff fo da grown up peopo. Dose peopo, dey jalike da guys dat stay work out all da time fo come mo strong. Dey stay doing da good kine stuff everytime an not da bad kine stuff. Dass how dey know how fo figga wass good an wass no good."
                }
            }
        },
        "6": {
            "chapter_nr": "6",
            "chapter": {
                "1": {
                    "verse_nr": "1",
                    "verse": "So den, nuff awready fo teach da first kine stuff bout Christ. Now we gotta talk bout how fo come solid an grown up inside. No need teach ova an ova da beginnas kine stuff bout how we gotta come sorry fo all da bad kine stuff we wen do dat goin cut us off from God, an no do um no moa. No need teach ova an ova dat everybody gotta trus God."
                },
                "2": {
                    "verse_nr": "2",
                    "verse": "No need stay teach everytime bout all kine baptisms, no need teach everytime bout putting da hands on top peopo fo show you like God do plenny good tings fo dem, no need teach everytime bout how da mahke peopo goin come back alive, no need teach everytime bout how everybody gotta stand in front God da Judge, an get wat he say, foeva."
                },
                "3": {
                    "verse_nr": "3",
                    "verse": "So now, we goin leave all da beginnas kine stuff behind, if God let us do um. Den we goin talk bout how fo come solid an grown up inside."
                },
                "4": {
                    "verse_nr": "4",
                    "verse": "Get peopo dat one time wen see God\u02bcs light an trut from up dea inside da sky. Dey wen start fo take in da good kine stuff God wen give um, an dey wen get God\u02bcs Spesho Spirit."
                },
                "5": {
                    "verse_nr": "5",
                    "verse": "Dey wen find out how good da stuff God say. Dey wen feel da power from da time wen God stay in charge a everyting."
                },
                "6": {
                    "verse_nr": "6",
                    "verse": "But if dey turn away from Christ, den no way dey can come sorry one mo time fo da bad kine stuff dey do, an come back togedda wit Christ. Cuz den, dey demself, jalike dey wen kill God\u02bcs Boy on top da cross one mo time, an make him shame in front everybody again."
                },
                "7": {
                    "verse_nr": "7",
                    "verse": "You know, wen da groun take in da water everytime get rain, an make da plants dat da farma guys grow fo da peopo, an da groun come good fo dem cuz a dat, den God goin make dat groun mo good."
                },
                "8": {
                    "verse_nr": "8",
                    "verse": "But if dat groun grow ony da kine bushes wit kukus an junk stuff, dat land no good! Bumbye God goin say, \u201cWipe um out an burn um!\u201d"
                },
                "9": {
                    "verse_nr": "9",
                    "verse": "But, my good friends! We talk bout peopo dat go da wrong way, jalike dat land dat stay poho. But we stay shua dat mo betta tings goin happen to you guys, cuz God stay taking you guys outa da bad kine stuff."
                },
                "10": {
                    "verse_nr": "10",
                    "verse": "God, he everytime do da right ting, so he no goin foget how plenny you guys wen work fo him, an how you guys wen show him love an aloha cuz you know who him. Cuz you guys wen kokua God\u02bcs spesho peopo, an still yet you guys stay kokua dem."
                },
                "11": {
                    "verse_nr": "11",
                    "verse": "Same ting, now we like all you guys fo show dat you guys go all out jalike befo time. Den you guys goin hang in dea all da way, an know fo shua dat God goin do everyting he wen promise."
                },
                "12": {
                    "verse_nr": "12",
                    "verse": "We no like you guys ack jalike you guys no like do notting. Mo betta you guys make jalike da peopo dat bumbye goin get all da stuffs God wen promise his kids, cuz dey trus God an stay hang in dea."
                },
                "13": {
                    "verse_nr": "13",
                    "verse": "Wen God Make Promise, He Do Um - Tink bout Abraham. Befo time God wen make one promise to him. But no mo odda guy mo big den God. Dass why God neva make one strong promise by some odda guy. He wen make um by himself dat he was really goin do um."
                },
                "14": {
                    "verse_nr": "14",
                    "verse": "Dis wat God wen promise: \u201cFo shua I goin do plenny good kine stuffs fo you, an I goin give you plenny ohana wit plenny peopo.\u201d"
                },
                "15": {
                    "verse_nr": "15",
                    "verse": "So Abraham wen go hang in dea an wait long time, an den he wen get wat God wen promise."
                },
                "16": {
                    "verse_nr": "16",
                    "verse": "Wen peopo make one strong promise, dey make um by somebody mo big den dem, so den everybody know dat dey goin do um. Dat show dey really mean um. An den wen dass all pau, da odda peopo no can make argue."
                },
                "17": {
                    "verse_nr": "17",
                    "verse": "Cuz God like show his kids real clear dat da plan he wen make fo dem no goin change eva, he wen make dat strong promise by himself dat he goin do um himself."
                },
                "18": {
                    "verse_nr": "18",
                    "verse": "Wen God wen do dat, he wen do two tings dat no goin change eva: he wen make one strong promise, an he wen do um himself. An God no bulai notting. He make dat promise cuz he like give us guys plenny good kine words. Dass fo us guys dat stay running to God from da bad kine stuff, so dat we can take da good kine stuff God wen promise he goin give us bumbye. We know he goin do dat, an we goin stay wait fo um."
                },
                "19": {
                    "verse_nr": "19",
                    "verse": "Wen we trus God an we know he goin do good stuff fo us bumbye, dat make us stay strong an solid inside, jalike wen da boat anchor come stuck on da ocean bottom an den da boat no can move. Wen we trus God lidat, den we can come tight wit him, jalike wen da Jewish head priest go inside da Real, Real Spesho Place wea God stay inside."
                },
                "20": {
                    "verse_nr": "20",
                    "verse": "Dass wea Jesus wen go befo us guys, da place wea God stay fo real kine, jalike da head priest guy go inside da Real, Real Spesho Place inside God\u02bcs temple. Jesus wen do dat fo us, cuz he one head priest foeva, da same kine head priest jalike Melkizedek befo time."
                }
            }
        },
        "7": {
            "chapter_nr": "7",
            "chapter": {
                "1": {
                    "verse_nr": "1",
                    "verse": "Da Melkizedek Kine Priest - Was dat time, dis Melkizedek guy was king fo Salem town, an he was priest fo da Mos Importan God. Now, \u201cMelkizedek,\u201d dat mean, \u201cDa King Who Everytime Do da Right Ting,\u201d an he da King fo Salem, dat mean, \u201cDa King Who Help da Peopo Stay Good Wit Each Odda.\u201d Nobody know who his fadda guys o his mudda guys, o who his ancesta guys. Nobody know wen he wen born o wen he wen mahke. Dat mean he jalike one picha a God\u02bcs Boy, cuz he stay one priest guy, jalike Jesus stay one priest guy foeva. One time, had some kings an dea army guys dat wen go rip off plenny stuff from da peopo dat live near Abraham. Abraham dem wen go fight an win ova dose kings an dea army guys. Dey wen take back all da stuffs. Den wen Abraham was coming back, Melkizedek wen go out from Salem Town fo meet him. An dass wen Melkizedek wen tell Abraham, \u201cEh! God goin do plenny good kine tings fo you.\u201d An Abraham, he wen give Melkizedek ten percent a all da stuffs he wen take back, cuz Melkizedek one priest guy."
                },
                "2": {
                    "verse_nr": "2",
                    "verse": "Da Melkizedek Kine Priest - Was dat time, dis Melkizedek guy was king fo Salem town, an he was priest fo da Mos Importan God. Now, \u201cMelkizedek,\u201d dat mean, \u201cDa King Who Everytime Do da Right Ting,\u201d an he da King fo Salem, dat mean, \u201cDa King Who Help da Peopo Stay Good Wit Each Odda.\u201d Nobody know who his fadda guys o his mudda guys, o who his ancesta guys. Nobody know wen he wen born o wen he wen mahke. Dat mean he jalike one picha a God\u02bcs Boy, cuz he stay one priest guy, jalike Jesus stay one priest guy foeva. One time, had some kings an dea army guys dat wen go rip off plenny stuff from da peopo dat live near Abraham. Abraham dem wen go fight an win ova dose kings an dea army guys. Dey wen take back all da stuffs. Den wen Abraham was coming back, Melkizedek wen go out from Salem Town fo meet him. An dass wen Melkizedek wen tell Abraham, \u201cEh! God goin do plenny good kine tings fo you.\u201d An Abraham, he wen give Melkizedek ten percent a all da stuffs he wen take back, cuz Melkizedek one priest guy."
                },
                "3": {
                    "verse_nr": "3",
                    "verse": "Da Melkizedek Kine Priest - Was dat time, dis Melkizedek guy was king fo Salem town, an he was priest fo da Mos Importan God. Now, \u201cMelkizedek,\u201d dat mean, \u201cDa King Who Everytime Do da Right Ting,\u201d an he da King fo Salem, dat mean, \u201cDa King Who Help da Peopo Stay Good Wit Each Odda.\u201d Nobody know who his fadda guys o his mudda guys, o who his ancesta guys. Nobody know wen he wen born o wen he wen mahke. Dat mean he jalike one picha a God\u02bcs Boy, cuz he stay one priest guy, jalike Jesus stay one priest guy foeva. One time, had some kings an dea army guys dat wen go rip off plenny stuff from da peopo dat live near Abraham. Abraham dem wen go fight an win ova dose kings an dea army guys. Dey wen take back all da stuffs. Den wen Abraham was coming back, Melkizedek wen go out from Salem Town fo meet him. An dass wen Melkizedek wen tell Abraham, \u201cEh! God goin do plenny good kine tings fo you.\u201d An Abraham, he wen give Melkizedek ten percent a all da stuffs he wen take back, cuz Melkizedek one priest guy."
                },
                "4": {
                    "verse_nr": "4",
                    "verse": "Tink bout dis: Melkizedek was one real importan guy. He was so importan dat our ancesta guy, Abraham, even wen give him da bestes ten percent from all da stuffs he wen take back wen he wen fight da kings."
                },
                "5": {
                    "verse_nr": "5",
                    "verse": "Now, all da Jewish priest guys, dey come from Levi, Abraham\u02bcs great-grankid. God\u02bcs Rules say dat dose priest guys get right fo take ten percent from all da stuffs all da odda Jewish peopo get -- dass from dea own Jewish bruddas an sistas, cuz dey all come from Abraham."
                },
                "6": {
                    "verse_nr": "6",
                    "verse": "But Melkizedek, he one priest, no matta he neva have Levi fo his ancesta guy. But still yet, Melkizedek wen get ten percent from all da stuffs Abraham wen bring back. Now Abraham, he da guy dat God wen make promises to, but still yet, Melkizedek wen tell him, \u201cGod goin do plenny good kine stuffs fo you.\u201d"
                },
                "7": {
                    "verse_nr": "7",
                    "verse": "Now, wen get somebody talk lidat, everybody know he gotta be da mo importan guy dass telling dat kine ting to da guy dass not so importan."
                },
                "8": {
                    "verse_nr": "8",
                    "verse": "Da regula kine priest guys take da ten percent. Dose guys, dey goin mahke bumbye. But Melkizedek, he wen take da ten percent, an da Bible neva tell dat he wen mahke."
                },
                "9": {
                    "verse_nr": "9",
                    "verse": "You can figga lidis: all da Jewish priest guys get da guy Levi fo dea ancesta guy, an dey take da ten percent from da peopo. But da time Melkizedek wen meet Abraham an Abraham wen pay da ten percent to Melkizedek, dass almos jalike Abraham wen pay um fo all da Levi peopo an all da Levi priest guys dat neva born yet, same time, cuz Abraham da ancesta fo all dem."
                },
                "10": {
                    "verse_nr": "10",
                    "verse": "You can figga lidis: all da Jewish priest guys get da guy Levi fo dea ancesta guy, an dey take da ten percent from da peopo. But da time Melkizedek wen meet Abraham an Abraham wen pay da ten percent to Melkizedek, dass almos jalike Abraham wen pay um fo all da Levi peopo an all da Levi priest guys dat neva born yet, same time, cuz Abraham da ancesta fo all dem."
                },
                "11": {
                    "verse_nr": "11",
                    "verse": "Now, da priest guys, dey all wen come from Levi, an Aaron was dea first Head Priest. Da peopo need priest guys fo help da peopo fo do wat da Rules say. But da peopo no can come perfeck jus cuz dey get da Levi kine priest guys. Dass how come dey need one diffren kine priest guy. Dey need da Melkizedek kine, not da Aaron kine"
                },
                "12": {
                    "verse_nr": "12",
                    "verse": "An you know, wen dey change da kine priest dey get fo one nodda kine priest, same time dey gotta change da Rules."
                },
                "13": {
                    "verse_nr": "13",
                    "verse": "Now Jesus, he da guy we talking bout. He neva come from da Levi ohana, you know. He come from da Judah ohana, an da Rules neva say dat da guys from dat ohana get da right fo make sacrifice on top da altar."
                },
                "14": {
                    "verse_nr": "14",
                    "verse": "Our Boss Jesus, everybody know dat he come from da Judah ohana. But wen Moses talk bout da guys from da Judah ohana, he neva say notting bout prieses."
                },
                "15": {
                    "verse_nr": "15",
                    "verse": "Anodda Priest, Da Melkizedek Kine - But da whole ting stay come even mo clear now: Get one nodda kine priest guy wen come. Him, he da Melkizedek kine priest, not da Aaron kine priest. (I talking bout Jesus, you know.)"
                },
                "16": {
                    "verse_nr": "16",
                    "verse": "Now da Rules say dat da priest guys gotta come from da Aaron ohana, an Jesus no come from dat ohana. Jesus, he stay one priest guy cuz he get da power fo live to da max foeva, an no mo notting can wipe him out."
                },
                "17": {
                    "verse_nr": "17",
                    "verse": "Da Bible wen say dis bout him befo time: \u201cYou goin stay one priest foeva, Jalike Melkizedek.\u201d"
                },
                "18": {
                    "verse_nr": "18",
                    "verse": "Dat mean, da Rules from befo time no mo power fo help da peopo. Dass why God wen throw out da old rules."
                },
                "19": {
                    "verse_nr": "19",
                    "verse": "An you know, da Rules neva make nobody come perfeck. Now, God give us someting mo betta. So den, now we stay shua we goin trus him. An cuz a dat we stay tight wit him."
                },
                "20": {
                    "verse_nr": "20",
                    "verse": "Wen da guys from Aaron\u02bcs ohana wen come prieses befo time, God neva make promise notting. But wen God wen give us one mo betta ting, he wen make one strong promise."
                },
                "21": {
                    "verse_nr": "21",
                    "verse": "Was wen Jesus wen come priest, dat God wen make dat strong promise. God wen tell him, \u201cI da Boss. I make dis promise, An I no goin change my mind. \u2018You one priest guy foeva.\u2019 \u201d"
                },
                "22": {
                    "verse_nr": "22",
                    "verse": "An cuz God wen make one strong promise to Jesus lidat, garans Jesus da One dat goin make shua us guys goin get one mo betta deal."
                },
                "23": {
                    "verse_nr": "23",
                    "verse": "Befo time had plenny guys dat wen come priest. Dass cuz dey no can stay priest long time. Dey wen all mahke, dass why."
                },
                "24": {
                    "verse_nr": "24",
                    "verse": "But Jesus, he da One dat stay live foeva, an he da kine priest dat stay foeva. Dass why no need one nodda priest guy."
                },
                "25": {
                    "verse_nr": "25",
                    "verse": "Jesus, he no mahke. Everytime he stay dea fo aks God fo help fo da peopo dat come to God cuz a him. An dass how he get da power fo hemo dem good from all da bad tings dey stay in."
                },
                "26": {
                    "verse_nr": "26",
                    "verse": "Jesus, da right kine Head Priest guy fo us: He stay good an spesho fo God. Nobody can poin finga him notting. He stay clean inside. He stay diffren den all da peopo dat stay do da bad kine stuff. An God wen make him mo importan den everyting inside da world o inside da sky."
                },
                "27": {
                    "verse_nr": "27",
                    "verse": "Dass why Jesus, he not jalike da odda head priest guys. He no need make sacrifice every day jalike dem. Dose guys, first dey gotta make sacrifice fo all da bad tings dey wen do, an den dey make sacrifice fo all da odda peopo. But Jesus, he wen make sacrifice fo da peopo one time ony, wen he wen make himself da sacrifice."
                },
                "28": {
                    "verse_nr": "28",
                    "verse": "Now da Rules say fo make guys come da head priest. An you know, dey come head priest, no matta dey not strong inside. But awready had da Rules wen God wen make one strong promise fo make his Boy come da Head Priest. Az his Boy, da One dass perfeck foeva."
                }
            }
        },
        "8": {
            "chapter_nr": "8",
            "chapter": {
                "1": {
                    "verse_nr": "1",
                    "verse": "Jesus, Our Head Priest Give Us One Mo Betta Deal - So, all dis stuff I stay telling you guys, dis da main ting: Us guys get da kine Head Priest dass perfeck. Dass Jesus. He da One dat wen sit down in da mos importan place, by da right side a da throne wea God Da Awesome King stay up dea inside da sky."
                },
                "2": {
                    "verse_nr": "2",
                    "verse": "Jesus stay working inside da place dat stay spesho fo God, da real place wea God stay, dat da Boss wen make, not jalike da kine tent da peopo wen make."
                },
                "3": {
                    "verse_nr": "3",
                    "verse": "All da head priest guys, dey wen pick um fo come priest fo give da peopo\u02bcs gifs to God, an fo kill da animals fo make da sacrifices. Az why Jesus, he gotta bring someting fo give to God too."
                },
                "4": {
                    "verse_nr": "4",
                    "verse": "But you know, if Jesus was hea inside dis world now, he no can be one priest guy, cuz awready get guys dat give da gifs to God, jalike da Jewish Rules say."
                },
                "5": {
                    "verse_nr": "5",
                    "verse": "Dose priest guys, dey work fo God inside one big tent dass ony jalike one copy a da real place dat stay wit God inside da sky. Dass why, wen Moses wen tink fo make da big tent, God wen tell him, \u201cMake shua you do everyting jalike da picha I wen show you, wen you was on top da mountain.\u201d"
                },
                "6": {
                    "verse_nr": "6",
                    "verse": "But da priest kine stuff dat Jesus stay doing fo God, dat stuff plenny mo betta den da stuff da odda priest guys stay do. An jalike dat, same ting, Jesus da middle man fo da deal dass plenny mo betta den da first deal. An dat new deal plenny mo betta, cuz God wen make mo betta promises wen he make dat new deal."
                },
                "7": {
                    "verse_nr": "7",
                    "verse": "Now, if no mo trouble wit da first deal, den no need make one nodda deal."
                },
                "8": {
                    "verse_nr": "8",
                    "verse": "But God wen get plenny hard time wit da peopo, cuz dey no can handle. Dass why he wen say dis inside da Bible: \u201cDa Boss say, \u2018Listen! Da time goin come, Wen I goin make one new deal Fo da Israel ohana, An fo da Judah ohana."
                },
                "9": {
                    "verse_nr": "9",
                    "verse": "No goin be same same jalike da deal Dat I wen make wit dea ancesta guys, Da time I wen take dea hand Fo bring um outa Egypt. Dem guys, dey neva stick wit da deal I wen make wit dem. Cuz a dat, I wen pau listen dem.\u2019 Az wat da Boss wen say."
                },
                "10": {
                    "verse_nr": "10",
                    "verse": "\u2018Dis da deal I goin make bumbye Wit da Israel ohana peopo. I goin put my Rules inside dea head. I goin write um inside dea heart. I goin be dea God fo real kine, An dey goin be my peopo fo real kine."
                },
                "11": {
                    "verse_nr": "11",
                    "verse": "Den dey no need go teach all da guys dat live close, An dey no need go teach dea bruddas an sistas. No need tell um, \u201cEh! Gotta know da Boss!\u201d Cuz dat time, dey goin all know me, Da small litto guys all da way to da big importan guys."
                },
                "12": {
                    "verse_nr": "12",
                    "verse": "I goin pity dem an give um chance, No matta dey wen do tings dat no stay right. An I no goin stay tink bout Da bad kine stuff dey wen do.\u2019 \u201d"
                },
                "13": {
                    "verse_nr": "13",
                    "verse": "Wen God wen say \u201cda new deal,\u201d dat mean he wen make da first deal no good awready. An you know, wateva stay coming old an no good, dat litto mo gone awready."
                }
            }
        },
        "9": {
            "chapter_nr": "9",
            "chapter": {
                "1": {
                    "verse_nr": "1",
                    "verse": "God\u02bcs Big Tent Inside Dis World An God\u02bcs Place Dass Fo Real Inside Da Sky - So wat I telling you guys? Wen God wen make da first deal wit da Jewish peopo, he wen give dem da Rules how fo pray an show him love an respeck. An had one spesho place on top da earth wea dey suppose to do all dat."
                },
                "2": {
                    "verse_nr": "2",
                    "verse": "Dat place was one big tent, an inside da first room da priest guys put da stand fo da lamps, an da table wit da Spesho Breads fo God on top. Dey call dat room \u201cDa Spesho Place fo God.\u201d"
                },
                "3": {
                    "verse_nr": "3",
                    "verse": "Den had one big thick curtain inside, an da odda side dat curtain had one nodda room. Dey call dat room \u201cDa Real, Real Spesho Place Fo God.\u201d"
                },
                "4": {
                    "verse_nr": "4",
                    "verse": "An had one altar dea wit gold all ova fo burn incense. An had da Box Fo Help Da Peopo Rememba Da Deal Dey Get Wit God. Had gold all ova. Inside da Box had one gold pot wit da manna kine food inside. An had Aaron\u02bcs walking stick dat one time wen grow leaf on top. Plus, had da flat kine stones wea God wen write down da first deal he wen make."
                },
                "5": {
                    "verse_nr": "5",
                    "verse": "On top da Box, had two statue dat look jalike angel kine guys wit dea wings spread ova da Box. Dey stay dea fo show how awesome God stay. An dey stay ova da spesho place wea God hemo da shame fo da bad kine stuff da peopo wen do. But we no can talk some mo bout all dat kine stuff right now, you know."
                },
                "6": {
                    "verse_nr": "6",
                    "verse": "Afta dey wen put everyting inside da big tent lidat, da priest guys wen go all da time inside da first room, fo do da tings dey suppose to do dea, cuz dass dea job."
                },
                "7": {
                    "verse_nr": "7",
                    "verse": "But ony da head priest guy can go inside da Real, Real Spesho Room, an he can do dat ony one time every year. Wen he go inside dea, everytime he gotta take blood from one animal dey wen kill fo sacrifice. He give da blood from da sacrifice to God -- fo himself first, an den fo da bad kine stuff da peopo wen do, wen dey donno dey doing bad kine stuff."
                },
                "8": {
                    "verse_nr": "8",
                    "verse": "God\u02bcs Spesho Spirit wen give us all dose tings fo show dat all da time da first tent stay, no way we can go inside da place wea God stay fo real kine."
                },
                "9": {
                    "verse_nr": "9",
                    "verse": "All dat stuff jalike one picha fo teach us guys nowdays. Dat stuff show dat da gifs an animal sacrifices da priest guys give God fo da peopo, all dat kine stuff no mo power fo throw out da shame dat da peopo get inside, da peopo dat like pray to God."
                },
                "10": {
                    "verse_nr": "10",
                    "verse": "Dat stuff dey doing, dass ony bout how da peopo can o no can eat an drink stuffs, an all da kine ways dey suppose to wash diffren kine tings. But you know, dass ony rules bout da outside kine stuff dey suppose to do till God make everyting come new."
                },
                "11": {
                    "verse_nr": "11",
                    "verse": "Christ Wen Go Bleed An Mahke Fo Us - But Christ wen come awready, fo be da Head Priest. He da One dat make good kine stuff come to us guys awready. Jalike da priest guys befo time wen do dea work fo God inside one spesho tent, Christ do his work fo God inside one spesho place dass mo importan an mo betta den da odda one. Dat mo betta place, da peopo neva make um, an dat place no come from dis world."
                },
                "12": {
                    "verse_nr": "12",
                    "verse": "Wen Christ wen go inside da Spesho Place fo God, he wen go inside one time ony. He get da right fo go inside dea, cuz was his own blood he wen bring in front God. He neva need da blood from da goats an cows dat dey wen sacrifice, fo go inside. An dass how he wen cut us guys loose foeva from da power dat da bad kine stuff get ova us."
                },
                "13": {
                    "verse_nr": "13",
                    "verse": "Befo time, da head priest guy wen take da blood from da goats an da cows, an da ash from one burn up young cow, an wen sprinkle um on top da peopo dat stay pilau an no can pray wit da odda peopo. Den dose peopo wen come spesho fo God, jalike dey clean so dey can pray wit da odda peopo."
                },
                "14": {
                    "verse_nr": "14",
                    "verse": "Kay den, God\u02bcs Spesho Spirit dat stay foeva wen help Christ go bleed an mahke fo us. Christ wen give himself to God fo mahke, jalike one priest give God one perfeck animal fo sacrifice dat no mo notting wrong wit um. So den, da kine sacrifice Christ wen make, get plenny mo power fo throw out da shame dat we get inside, so we no goin stay doing da bad kine stuff dat cut us off from God. An den we goin work fo God, da One dat stay alive fo real kine."
                },
                "15": {
                    "verse_nr": "15",
                    "verse": "Dass wat Christ wen do. An dass why Christ stay da middle man fo da new deal God make wit da peopo. So now, da peopo God wen tell fo come be his guys, dey goin get everyting dat he wen promise fo give his kids foeva. Dass cuz Christ wen go mahke fo cut dem loose from da power dat da bad kine stuff get ova dem, all da time dey was unda da first deal."
                },
                "16": {
                    "verse_nr": "16",
                    "verse": "You know, wen get one will, dass one kine deal. Gotta show proof dat da guy dat wen make da will wen mahke fo real kine."
                },
                "17": {
                    "verse_nr": "17",
                    "verse": "If da guy dat wen make da will stay alive still yet, dat will stay worth notting. Ony worth plenny afta da guy mahke."
                },
                "18": {
                    "verse_nr": "18",
                    "verse": "Same ting, az why da first deal God wen make befo time, dat deal wen need blood from one animal sacrifice fo make da deal good."
                },
                "19": {
                    "verse_nr": "19",
                    "verse": "Dat time, Moses wen tell all da peopo everyting dat God wen tell dem dey gotta do. Den he make sacrifice from cows an goats, an take da blood wit water, an dark red wool string fo tie togedda oregano branches, an wen sprinkle da blood on top da Book dat tell wat God wen say, an on top all da peopo dea."
                },
                "20": {
                    "verse_nr": "20",
                    "verse": "Moses tell da peopo, \u201cDis da blood from da sacrifice, fo make solid da new deal dat God making wit you guys now. Dat mean, dat you guys gotta do wat he tell you.\u201d"
                },
                "21": {
                    "verse_nr": "21",
                    "verse": "An den same ting, Moses wen sprinkle da blood on top da big tent, an on top everyting da priest guys use fo make sacrifice to God."
                },
                "22": {
                    "verse_nr": "22",
                    "verse": "Dis wat God\u02bcs Rules tell: Need blood from da sacrifices fo almos everyting, fo make um come clean fo God. If no mo notting dat bleed an mahke, den God no goin let nobody go o hemo dea shame fo all da bad kine stuff dey wen do."
                },
                "23": {
                    "verse_nr": "23",
                    "verse": "God\u02bcs Spesho Guy Come One Sacrifice - So den, all da tings I stay telling you guys, dey ony was copies a da real tings up da wit God inside da sky. Fo make dose tings come clean fo use, gotta make dose kine sacrifices. But da tings up dea inside da sky dat stay fo real, dey even need mo betta sacrifices still yet."
                },
                "24": {
                    "verse_nr": "24",
                    "verse": "You know, had one place dass spesho fo God dat da peopo wen make, dat was ony one copy a da real ting. But Christ neva go inside dat place dat da peopo wen make. He wen go wea God stay fo real kine inside da sky, an now he stay wea God stay, fo help us guys."
                },
                "25": {
                    "verse_nr": "25",
                    "verse": "An Christ neva make himself one sacrifice ova an ova. But da Jewish head priest guy, every year he gotta go inside da Real, Real Spesho Place, an take blood dass not his own."
                },
                "26": {
                    "verse_nr": "26",
                    "verse": "But you know, if Christ had fo do um ova an ova, den he gotta suffa ova an ova, from da time God wen make da world. But no was lidat. Now, end a da world time, he wen come ony dat one time, fo make himself da sacrifice, an throw out all da bad kine stuff foeva."
                },
                "27": {
                    "verse_nr": "27",
                    "verse": "Garans everybody gotta mahke ony one time, an afta dat, dey gotta go in front God da Judge."
                },
                "28": {
                    "verse_nr": "28",
                    "verse": "So Christ wen come one sacrifice ony one time, fo throw out da bad kine stuff plenny peopo wen do. An he goin come back hea one mo time, not fo throw out da bad kine stuff, cuz he wen do dat awready, but he goin come back fo hemo da peopo dat stay waiting fo him, from da bad kine stuff."
                }
            }
        },
        "10": {
            "chapter_nr": "10",
            "chapter": {
                "1": {
                    "verse_nr": "1",
                    "verse": "Christ Make Sacrifice Ony One Time - Da Rules ony jalike one shadow, dey not even jalike one good picha a da good kine tings dat goin happen bumbye. Da Rules not da real ting. Dass why da Rules no can eva make perfeck da peopo dat like come tight wit God fo go show him love an respeck. No matta dose peopo go make sacrifice every year, jalike da Rules tell."
                },
                "2": {
                    "verse_nr": "2",
                    "verse": "Cuz if da Rules wen make dem perfeck, fo shua dey pau make sacrifice, cuz no need, yeah? Cuz den da peopo dat go show God love an respeck lidat, dey goin come clean inside from dat time, an dey no goin feel shame no mo fo da bad kine stuff dey wen do, yeah? But no was lidat."
                },
                "3": {
                    "verse_nr": "3",
                    "verse": "Da sacrifice dey gotta make, every year, dat ony make um rememba all da bad kine stuff dey wen do."
                },
                "4": {
                    "verse_nr": "4",
                    "verse": "Cuz da blood from da cows an da goats no mo power fo hemo da shame fo all da bad kine stuff!"
                },
                "5": {
                    "verse_nr": "5",
                    "verse": "You know, wen Christ wen come inside da world, he tell dis: \u201cGod, you no like da sacrifices an da gifs dat dey bring. Dey kill animals cuz dey sorry dey wen do bad kine tings, So dey burn da whole animal fo make sacrifice, But dat no make you stay good inside. Dass why you wen make ready fo me come one man.\u201d"
                },
                "6": {
                    "verse_nr": "6",
                    "verse": "You know, wen Christ wen come inside da world, he tell dis: \u201cGod, you no like da sacrifices an da gifs dat dey bring. Dey kill animals cuz dey sorry dey wen do bad kine tings, So dey burn da whole animal fo make sacrifice, But dat no make you stay good inside. Dass why you wen make ready fo me come one man.\u201d"
                },
                "7": {
                    "verse_nr": "7",
                    "verse": "Den, dis wat Christ wen say: \u201cEh, God! I hea! I wen come fo do wat you like, jalike yoa Book tell bout me.\u201d"
                },
                "8": {
                    "verse_nr": "8",
                    "verse": "First ting Christ wen say, \u201cYou no like sacrifices an gifs dat dey bring... Wen dey kill animals Cuz dey sorry dey wen do da bad kine tings, An wen dey burn da whole animal fo make sacrifice, Dat no make you stay good inside.\u201d Wen Christ talk lidat, he talking bout da stuff da peopo doing cuz da Rules say dey suppose to do um."
                },
                "9": {
                    "verse_nr": "9",
                    "verse": "Den Christ wen say, \u201cI hea. I wen come fo do wat you like.\u201d Christ wen throw out da old stuff so da new way fo live can take ova."
                },
                "10": {
                    "verse_nr": "10",
                    "verse": "Jesus Christ wen do wat God like him fo do. He wen come one sacrifice fo us wen he wen bleed an mahke dat one time. Dass how we wen come da peopo dat stay spesho fo God fo real kine, cuz a wat Christ wen do."
                },
                "11": {
                    "verse_nr": "11",
                    "verse": "An one nodda ting, every day all da priest guys go an do dea work fo God. Ova an ova dey make da same kine sacrifices. But you know, dose sacrifices no can get rid a da bad kine stuff, eva."
                },
                "12": {
                    "verse_nr": "12",
                    "verse": "But dis priest I talking bout, Christ, he wen make da sacrifice fo da bad kine stuff dat one time, an den he wen go sit down ova dea by God, on da right side, da place wea da mos importan guy suppose to sit."
                },
                "13": {
                    "verse_nr": "13",
                    "verse": "From dat time Christ stay waiting fo da time wen bumbye God goin make all da peopo dat go agains Christ go down in front him fo show dat Christ wen fight an win ova dem."
                },
                "14": {
                    "verse_nr": "14",
                    "verse": "Christ wen make da sacrifice one time, an dat sacrifice wen make everybody dat stay coming spesho fo God, fo be da peopo dat stay spesho fo God foeva."
                },
                "15": {
                    "verse_nr": "15",
                    "verse": "God\u02bcs Spesho Spirit tell us da same ting too. First he say dis:"
                },
                "16": {
                    "verse_nr": "16",
                    "verse": "\u201cDa Boss say, \u2018Afta dat time, dis da deal I goin make bumbye fo dem guys. I goin put my Rules inside dea heart, An I goin write um inside dea head.\u2019 \u201d"
                },
                "17": {
                    "verse_nr": "17",
                    "verse": "Den he say, \u201cI no goin tink bout Da bad kine stuff dey wen do An da times dey wen broke my Rules.\u201d"
                },
                "18": {
                    "verse_nr": "18",
                    "verse": "An you know, wen God let da peopo go an hemo da shame fo da bad kine stuff dey wen do, den no need make odda sacrifice fo dat no moa."
                },
                "19": {
                    "verse_nr": "19",
                    "verse": "Now We Goin Come Tight Wit God - So den, my bruddas an sistas, now we stay shua we no need shame fo go any time inside da place dass spesho fo God fo real kine. We get da right fo dat, cuz Jesus wen go bleed an mahke fo us."
                },
                "20": {
                    "verse_nr": "20",
                    "verse": "Befo time, had dis big thick cloth inside da big tent dat wen shut off da Real, Real Spesho Place wea God stay. But now, Jesus wen open up da new way fo us fo go inside wea God stay, cuz Jesus wen go bleed an mahke, an now he stay alive."
                },
                "21": {
                    "verse_nr": "21",
                    "verse": "Us guys get one nodda ting: one big priest dat stay in charge a God\u02bcs place."
                },
                "22": {
                    "verse_nr": "22",
                    "verse": "So, us guys goin come tight wit God, wit hearts dat like do wass true, an trus God all da way. Cuz Jesus wen make our hearts clean inside, so we know dat all da bad kine stuff inside us, pau awready. Dass jalike he wen sprinkle our hearts, an wash our bodies clean wit clean water."
                },
                "23": {
                    "verse_nr": "23",
                    "verse": "We shua dat God goin do good kine stuff fo us bumbye. So us guys goin go all out an tell everybody dat, an no ack jalike we not shua. Cuz God da One dat wen make promise dat he goin do da good kine stuff fo us, an he everytime do wat he say."
                },
                "24": {
                    "verse_nr": "24",
                    "verse": "An us guys goin tink bout how we goin help each odda fo do all kine good kine stuff an show peopo choken love an aloha."
                },
                "25": {
                    "verse_nr": "25",
                    "verse": "No stop coming togedda fo church, jalike some peopo no come no moa. Mo betta dis: give each odda good kine words, an do um even mo plenny cuz you guys know da Boss Jesus goin come back pretty soon."
                },
                "26": {
                    "verse_nr": "26",
                    "verse": "Watch Out! No Make To God\u02bcs Boy Jalike He Poho - But you know, even afta we know da true stuff from God, if we go stay doing da bad kine stuff still yet cuz we like, den no mo sacrifice fo hemo da shame fo all da bad kine stuff we stay do."
                },
                "27": {
                    "verse_nr": "27",
                    "verse": "If we do dat, den no mo notting we can do, but ony stay scared, waiting fo da time wen God da Judge goin punish us. Dat time goin get one awesome fire dat goin burn up all da peopo dat go agains God."
                },
                "28": {
                    "verse_nr": "28",
                    "verse": "Befo time, if get one guy dat no like listen da Rules dat Moses wen write down inside da Bible, an two o three guys wen tell da same ting bout da bad kine ting da guy wen do, den gotta kill da guy. No mo odda chance fo him."
                },
                "29": {
                    "verse_nr": "29",
                    "verse": "Kay den. Get peopo dat make to God\u02bcs Boy jalike he poho, jalike dey walking all ova him. Dey make jalike no mean notting dat Christ wen bleed an mahke cuz he da sacrifice fo dem. Dey even make jalike no matta dass da blood dat God use fo make da new deal solid, an make dem spesho fo God. Dey talk any kine to God\u02bcs Spesho Spirit dat do plenny good tings fo dem. So den, God goin make plenny mo worse still yet to dem guys den he wen make to da odda peopo dat neva like listen his Rules befo time."
                },
                "30": {
                    "verse_nr": "30",
                    "verse": "Cuz we know da One who wen say dis inside da Bible: \u201cI da One dat goin pay dem back. I goin punish um fo real kine.\u201d An one nodda place God wen say dis: \u201cGod goin be da Judge fo his peopo.\u201d"
                },
                "31": {
                    "verse_nr": "31",
                    "verse": "Eh! Scared, you know, if da God dat stay alive go afta you!"
                },
                "32": {
                    "verse_nr": "32",
                    "verse": "But you guys, rememba how was befo time. Dat time, jalike God wen let you guys see his light an trut, an you guys wen go trus him. Afta dat, odda peopo wen make you guys suffa plenny, but you guys wen go all out fo hang in dea an no give up."
                },
                "33": {
                    "verse_nr": "33",
                    "verse": "Had times da peopo wen talk any kine to you guys in front everybody, an dey wen make you guys suffa plenny. Odda times da peopo wen make same kine to yoa friends, an you guys wen stick wit yoa friends."
                },
                "34": {
                    "verse_nr": "34",
                    "verse": "An wen dey wen throw some a yoa friends inside jail, you guys wen feel love an pity fo dem. An you guys even wen stay good inside no matta peopo wen go rip off yoa stuffs. Cuz you guys wen know dat time dat you guys da ones dat get da mo betta stuffs, da kine dat stay foeva."
                },
                "35": {
                    "verse_nr": "35",
                    "verse": "Kay den. You guys wen make lidat, an no scared. So den, stay make lidat, an no give up! Cuz God goin give you guys plenny good kine stuff, fo no give up."
                },
                "36": {
                    "verse_nr": "36",
                    "verse": "You guys gotta hang in dea. An afta you guys do everyting dat God like you guys fo do, den bumbye you guys goin get da stuff he wen promise."
                },
                "37": {
                    "verse_nr": "37",
                    "verse": "Da Bible wen tell befo time, \u201cYou know da One dat goin come? He goin come fo shua in litto wile, Not afta real long time."
                },
                "38": {
                    "verse_nr": "38",
                    "verse": "My guys, dat get um right wit me, Dem guys goin live fo real kine, cuz dey stay trus me. But if dey come scared an lose fight, I no goin stay good inside bout dem.\u201d"
                },
                "39": {
                    "verse_nr": "39",
                    "verse": "Us guys not da kine peopo dat stay scared an lose fight. Dose kine peopo goin wipe out. But us guys, we da kine peopo dat trus God, an cuz a dat we goin hang on to da kine life dat stay fo real."
                }
            }
        },
        "11": {
            "chapter_nr": "11",
            "chapter": {
                "1": {
                    "verse_nr": "1",
                    "verse": "Trus God - Now, wen we trus God, dat mean we stay shua bout da stuff we stay waiting fo. Wen we trus God, we know dat God goin do dat stuff bumbye, no matta we no see um right now."
                },
                "2": {
                    "verse_nr": "2",
                    "verse": "Da peopo from befo time, dey wen trus God no matta dey no see um, an dass why God wen say dey good peopo."
                },
                "3": {
                    "verse_nr": "3",
                    "verse": "Wen us guys trus God, den we goin undastan dat God ony wen say da ting, an dass how he wen make da world, da sky, an everyting. He neva make wat we see from da odda tings we see."
                },
                "4": {
                    "verse_nr": "4",
                    "verse": "Abel - Befo time, had one guy name Abel. He wen trus God, an dass how come his sacrifice was mo betta den da sacrifice his brudda Cain wen give God. Cuz Abel wen trus God, az why God wen tell dat Abel stay get um right wit God, an dat Abel, he wen give God good kine sacrifice. No matta Abel mahke, he still yet stay talking to us guys, cuz he wen trus God."
                },
                "5": {
                    "verse_nr": "5",
                    "verse": "Enok - One nodda guy Enok, he wen trus God. Dass why God wen take him away, an he neva mahke. Cuz God wen take him away, nobody no can find him dat time. But befo God wen take him, God wen tell, \u201cEnok, he one good guy. He do everyting I like him fo do.\u201d"
                },
                "6": {
                    "verse_nr": "6",
                    "verse": "An you know, whoeva no trus God, dey no can make God stay good inside. Cuz whoeva like come tight wit God, dey gotta believe dat God stay. An if dey like know him fo real kine, dey gotta believe dat God goin make shua dey goin know him."
                },
                "7": {
                    "verse_nr": "7",
                    "verse": "Noah - Noah, he wen trus God. Dass why God wen tell Noah, \u201cWatch out! Bad kine stuff goin come, da kine stuff dat nobody eva see yet.\u201d Noah wen get plenny respeck fo God, dass why he wen make one big boat fo take his ohana guys outa da big flood. He trus God, an dat wen show, dat da odda peopo inside da world do da bad kine stuff. But Noah, he wen get um right wit God, cuz he wen trus God."
                },
                "8": {
                    "verse_nr": "8",
                    "verse": "Abraham - Abraham, he wen trus God. One time God wen tell him fo go one place dat goin come his land bumbye. So Abraham, he wen listen God, an he wen go, no matta he neva know wea da place stay."
                },
                "9": {
                    "verse_nr": "9",
                    "verse": "He wen trus God, so he wen make house ova dea, cuz God wen make promise fo give him dat land bumbye. He not from dea. He ony wen live dea inside tents. His boy Isaac an his grankid Jacob, dey wen live same way too. Dass cuz God wen make da same promise to dem."
                },
                "10": {
                    "verse_nr": "10",
                    "verse": "Abraham, he stay waiting fo live inside da big town dat get da solid kine foundations. Dass da big town dat God wen make plan fo, an build."
                },
                "11": {
                    "verse_nr": "11",
                    "verse": "Sarah - Sarah, Abraham\u02bcs wife, she wen trus God too. Dass how she wen get power fo start one ohana, no matta she no can come hapai, cuz she too old. God wen make promise to her dat she goin born one kid, an she wen trus God dat he everytime do wat he say."
                },
                "12": {
                    "verse_nr": "12",
                    "verse": "So den, dis one guy Abraham, he wen born kids no matta he litto mo mahke awready. An da kids come so plenny dat no can count um, jalike no can count da stars inside da sky o da sand on top da beach."
                },
                "13": {
                    "verse_nr": "13",
                    "verse": "How Come Get Peopo Dat Trus God Plenny? - All dose peopo, dey wen trus God all da time till dey mahke. No matta dey neva get da stuff God wen promise, dey know dat dey goin get um bumbye. Dey stay good inside, jalike dey see um awready from one far place. An dose peopo tell dat dey not from dis world. Dey ony staying short time ova hea."
                },
                "14": {
                    "verse_nr": "14",
                    "verse": "You know, whoeva talk lidat, dat kine peopo show dat dey really like get to da place dat goin stay dea own country fo real kine."
                },
                "15": {
                    "verse_nr": "15",
                    "verse": "An if dose guys was tinking bout da country dey wen leave befo time, den dey had plenny chance fo go back dea."
                },
                "16": {
                    "verse_nr": "16",
                    "verse": "But dey neva. Dey stay tinking plenny bout dat mo betta place inside da sky wea God stay. Cuz a dat, God, he no mo shame wen dey say, \u201cHe our God.\u201d We know dat, cuz get one big town dat he wen make ready fo dem."
                },
                "17": {
                    "verse_nr": "17",
                    "verse": "Abraham an Isaac - Abraham, he wen trus God dat time wen God wen check him out. So, he like give up his boy Isaac fo make him be da sacrifice. Befo time, God wen make promise to Abraham bout dat boy. God wen tell um befo time, \u201cYou goin get plenny ohana, an Isaac, he goin be da one dey goin come from.\u201d Dass why Isaac was da ony boy dat Abraham wen call his boy fo real kine. An dass da one dat Abraham was making ready fo be da sacrifice."
                },
                "18": {
                    "verse_nr": "18",
                    "verse": "Abraham an Isaac - Abraham, he wen trus God dat time wen God wen check him out. So, he like give up his boy Isaac fo make him be da sacrifice. Befo time, God wen make promise to Abraham bout dat boy. God wen tell um befo time, \u201cYou goin get plenny ohana, an Isaac, he goin be da one dey goin come from.\u201d Dass why Isaac was da ony boy dat Abraham wen call his boy fo real kine. An dass da one dat Abraham was making ready fo be da sacrifice."
                },
                "19": {
                    "verse_nr": "19",
                    "verse": "Abraham wen figga dat God, he get da power fo make peopo come back alive from mahke. An dat time, wen happen jalike Isaac wen mahke, an den come back alive."
                },
                "20": {
                    "verse_nr": "20",
                    "verse": "Isaac - Isaac, he wen trus God da time he tell Jacob an Esau, \u201cI like God do plenny good tings fo you Jacob, an I like God do plenny good tings fo you Esau.\u201d Wen he say dat, he talking bout da tings dat goin happen bumbye."
                },
                "21": {
                    "verse_nr": "21",
                    "verse": "Jacob - Jacob, he wen trus God. Dass why jus befo Jacob wen mahke, wen he bend ova his walking stick, he wen show love an respeck fo God. He wen tell his grankids, Joseph\u02bcs two boys, \u201cI like God do plenny good tings fo you Efraim, an fo you Manasseh.\u201d"
                },
                "22": {
                    "verse_nr": "22",
                    "verse": "Joseph - Joseph, he wen trus God. Dass why, jus befo he wen mahke, he wen tink plenny bout da time wen da Israel peopo goin go outa Egypt bumbye. An he wen tell da Israel peopo fo take his bones wit dem wen dey go."
                },
                "23": {
                    "verse_nr": "23",
                    "verse": "Moses Mudda An Fadda Guys - Moses mudda an fadda, dey wen trus God. Dass why, afta he wen born, dey wen hide him fo three months, cuz dey see dat he one spesho baby. Dey no scared da king, no matta he wen tell, \u201cGotta kill all da Hebrew boys!\u201d"
                },
                "24": {
                    "verse_nr": "24",
                    "verse": "Moses - Moses, he wen trus God. Dass why, wen he come big, he no let nobody make to him like he King Pharaoh\u02bcs daughta\u02bcs hanai boy no matta dass true."
                },
                "25": {
                    "verse_nr": "25",
                    "verse": "Moses wen figga, mo betta he stick wit God\u02bcs peopo, an suffa plenny wit dem, den he do da bad kine stuff dat feel good, but no last."
                },
                "26": {
                    "verse_nr": "26",
                    "verse": "He tinking mo betta come shame cuz he stay trus da Spesho Guy God Goin Send bumbye, den get all da rich kine stuffs dat get inside Egypt. Cuz he stay shua dat God goin pay him back good kine."
                },
                "27": {
                    "verse_nr": "27",
                    "verse": "Cuz Moses wen trus God, dass why he wen go outa Egypt. An wen he go, he no scared da king, no matta da king plenny huhu wit him. Moses wen hang in dea, cuz jalike he wen see God, dat nobody can see."
                },
                "28": {
                    "verse_nr": "28",
                    "verse": "An cuz Moses wen trus God, he wen do jalike God wen say, fo tell da peopo fo make da Passova sacrifice, an sprinkle da sheep blood all aroun dea doors. Den God no let da killa angel guy wipe out da numba one boy inside da houses dat get da blood on top da doors."
                },
                "29": {
                    "verse_nr": "29",
                    "verse": "Da Israel Peopo - Da Israel peopo, dey wen trus God. Dass why dey wen walk thru da middle a da Red Sea, cuz was jalike dry land dat time. But wen da Egypt guys wen try fo do da same ting, da water wen wipe um out."
                },
                "30": {
                    "verse_nr": "30",
                    "verse": "Rahab - Da peopo wen trus God, dass why dey wen make parade fo seven days outside da big wall dat go aroun Jericho town. An den da whole wall wen fall down."
                },
                "31": {
                    "verse_nr": "31",
                    "verse": "An had Rahab, one wahine dat fool aroun fo money. She wen trus God, dass why she wen get aloha fo take in da Israel guys dat was spying, fo hide um. So, wen God wen wipe out da Jericho peopo dat neva like listen to him, he neva wipe her out."
                },
                "32": {
                    "verse_nr": "32",
                    "verse": "Odda Peopo Wen Trus God An He Help Um - So, wat? I can talk plenny mo bout odda peopo? Yeah, can, but no mo time fo tell everyting bout da guys Gideon, Barak, Samson, Jeftah, David, Samuel, an da odda guys dat wen talk fo God befo time."
                },
                "33": {
                    "verse_nr": "33",
                    "verse": "All dem guys wen trus God. Dass how dey wen fight an win agains da odda kings an dea countries. Dey wen do wass right fo help da peopo. Dey wen get da stuff dat God wen promise dem. Dey wen fight an win agains lions."
                },
                "34": {
                    "verse_nr": "34",
                    "verse": "Dey wen make da big fire do notting to dem. Dey wen get away from da guys dat like kill um wit swords. Dey not strong, but dey wen come strong. Dey wen get plenny power fo fight da army guys from odda countries. Dey wen make whole armies run away."
                },
                "35": {
                    "verse_nr": "35",
                    "verse": "An had wahines too. Dea ohana guys wen mahke, an den wen come back alive, cuz dea wahines wen trus God. Cuz a dat, dey wen get um back. Odda Peopo Wen Trus God An Still Yet Get Hard Time - But had odda guys dat wen trus God, an dey wen get all bus up real bad. Dey neva like sell out to da guys dat go agains dem jus so dey can get outa trouble. Cuz dey know dey goin get one mo betta life bumbye -- dey goin come back alive afta dey mahke."
                },
                "36": {
                    "verse_nr": "36",
                    "verse": "An had odda peopo too. Peopo wen laugh at um an whip um hard, an mo worse dey wen tie up odda guys wit chains an throw um inside da jail."
                },
                "37": {
                    "verse_nr": "37",
                    "verse": "Dey wen throw rocks fo kill um. Dey wen half half dea bodies wit da saw fo kill um. Dey wen kill um wit swords. Dem guys gotta go live any kine place an dey ony get sheep skin o goat skin fo wear. Dey neva have notting. Peopo make any kine to dem, an give um plenny presha."
                },
                "38": {
                    "verse_nr": "38",
                    "verse": "Dey wen go all ova da boonies, on top da mountains, inside da caves an da big holes inside da groun. Eh! Dat kine peopo, dey too good fo dis world, you know!"
                },
                "39": {
                    "verse_nr": "39",
                    "verse": "An all dose guys, God say dey good peopo, cuz dey wen trus him. Still yet, dey neva get da tings God wen promise um."
                },
                "40": {
                    "verse_nr": "40",
                    "verse": "Dass cuz God wen make plan fo do someting mo betta. So dem guys togedda wit us guys, goin get da ting God wen promise us, an come jalike we all suppose to."
                }
            }
        },
        "12": {
            "chapter_nr": "12",
            "chapter": {
                "1": {
                    "verse_nr": "1",
                    "verse": "Da Boss Like Teach Us Guys Plenny - So den, wat bout us guys? All dose peopo dat wen trus God befo time, jalike dey all wen run one race. An now, jalike dey all stay standing aroun us, watching us run da race, an showing us how fo do um. So we gotta hemo all da stuff dat make us run slow, you know, da bad kine stuff dat jam us all up. We gotta hang in dea an finish da race dat God wen pick fo us."
                },
                "2": {
                    "verse_nr": "2",
                    "verse": "Da whole time us guys running da race, we ony stay looking at one guy, dass Jesus. He da One dat wen help us start trussing God, an he help us trus God all da way. Wen he wen suffa on top da cross, he wen hang in dea, an neva bodda him dat dey wen make him shame. He do dat cuz he know dat bumbye he goin stay real good inside. An in da end, he sit down in da mos importan place, by God\u02bcs throne, on da right side."
                },
                "3": {
                    "verse_nr": "3",
                    "verse": "So tink plenny bout Jesus! How he wen hang in dea an wen put up wit all kine bad stuff from all da bad peopo who wen give him hard time. If you guys tink bout Jesus lidat, den you guys no goin get tired an lose fight."
                },
                "4": {
                    "verse_nr": "4",
                    "verse": "Eh! You guys stay fighting agains da bad kine stuff, yeah? But still yet you guys no fight so dat you guys mahke."
                },
                "5": {
                    "verse_nr": "5",
                    "verse": "You guys wen foget awready dat God wen give you guys good kine words inside da Bible, an dat he talk to you guys jalike one fadda talk to his kids? He say, \u201cMy boy, no tink dass notting Wen da Boss make presha fo make you learn someting, An no give up wen he tell you dat you wen go do wrong,"
                },
                "6": {
                    "verse_nr": "6",
                    "verse": "Cuz da Boss get love an aloha fo you, He make presha fo make you learn stuff. You know, everybody he take in fo make um his kids, Jalike he give um hard time wen he teach um.\u201d"
                },
                "7": {
                    "verse_nr": "7",
                    "verse": "Hang in dea wen God make presha fo make you guys learn stuff. God make lidat to you guys, cuz you his kids. An every fadda guy make presha fo make his kids learn stuff."
                },
                "8": {
                    "verse_nr": "8",
                    "verse": "Everybody get dat kine presha from dea fadda. If yoa fadda no make presha fo make you guys learn stuff, dat mean you not his kids fo real kine, an no mo nobody fo make jalike one fadda fo you guys."
                },
                "9": {
                    "verse_nr": "9",
                    "verse": "You know, all us guys wen get our real faddas fo make presha fo make us guys learn stuff, an cuz a dat, we get respeck fo dem. So den even mo, we gotta listen to God. He jalike our Fadda fo make us guys come alive inside. An den we goin live fo real kine!"
                },
                "10": {
                    "verse_nr": "10",
                    "verse": "Our fadda guys wen make presha fo make us guys learn stuff fo litto wile, an dey do um da way dey tink az good fo us. But God, he do um cuz he know fo real kine wass goin help us. Dass why he make presha fo make us guys learn stuff, so dat we come good an spesho jalike him."
                },
                "11": {
                    "verse_nr": "11",
                    "verse": "Everytime we get presha fo make us guys learn stuff, we come all sore inside, an dat kine we no like. But bumbye all dat stuff goin make us come mo strong fo do da right ting, an den we goin rest inside."
                },
                "12": {
                    "verse_nr": "12",
                    "verse": "Eh you guys! Jalike da Bible wen say, \u201cNo matta yoa hands stay hanging down loose an yoa knees feel all funny kine! Bite hard!\u201d"
                },
                "13": {
                    "verse_nr": "13",
                    "verse": "An, \u201cMake da way wea you going stay strait fo yoa feet,\u201d so you can come strong inside. Jalike if you no can walk good, you take care, an bumbye yet you goin come good."
                },
                "14": {
                    "verse_nr": "14",
                    "verse": "Watch Out! You Betta Listen To God! - Try everytime fo make good wit everybody, an everytime be good an spesho fo God da way you live. Cuz ony da peopo dat go all out fo stay spesho fo da Boss goin see him fo real kine."
                },
                "15": {
                    "verse_nr": "15",
                    "verse": "Watch out how you stay. No good if get somebody dat no take in all da good kine stuff dat God like do fo us, cuz dat goin make plenny odda peopo come pilau inside. Dass jalike wen get some bad kine plant dat grow wild an make all da odda plants go poho."
                },
                "16": {
                    "verse_nr": "16",
                    "verse": "No good if get peopo dat ony like fool aroun, o if get peopo dat ack jalike God no matta, jalike da guy Esau wen ack befo time. He Isaac\u02bcs boy dat wen born first, so he get da right fo get da bestes stuff bumbye wen his fadda mahke. But den, he wen let go da right fo one bowl soup!"
                },
                "17": {
                    "verse_nr": "17",
                    "verse": "An you guys rememba dat bumbye, wen Esau like his fadda give him da right fo be da leada fo dea ohana, an tell him dat God goin do good tings fo him, his fadda no can, no matta Esau wen cry plenny. Cuz Esau no can change da ting he wen do befo."
                },
                "18": {
                    "verse_nr": "18",
                    "verse": "But da way God wen make da new deal fo you guys, not jalike da way he wen make da first deal. Cuz dat time, da Israel peopo wen come by one place dat dey can touch an feel. Dey wen come by Mount Sinai dat wen have burning fire an storm on top, an was real black an dark all aroun."
                },
                "19": {
                    "verse_nr": "19",
                    "verse": "An you guys, you neva hear da trumpet noise, o da awesome voice, jalike da Israel peopo wen hear. Dat time dey wen beg Moses, \u201cAuwe! We no like hear dat voice no moa!\u201d"
                },
                "20": {
                    "verse_nr": "20",
                    "verse": "Dey no can handle, dass why. God wen tell um strait, \u201cNo let notting go on top da mountain! Nobody! Not even one animal! Gotta throw stones an kill um if dey go on top da mountain!\u201d"
                },
                "21": {
                    "verse_nr": "21",
                    "verse": "Wat dey wen see was so scary, dat even Moses wen say, \u201cEh! I stay real scared inside! Dass why I stay shaking all ova!\u201d"
                },
                "22": {
                    "verse_nr": "22",
                    "verse": "But you guys, wen God wen make da new deal fo us guys come tight wit him, jalike da time yoa ancesta guys wen go by him on top Mount Zion wea he stay. An Mount Zion, jalike da big town inside da sky wea da God da stay alive live, dass jalike Jerusalem Town. An jalike you guys go by uku paila angel guys dat wen come togedda fo party."
                },
                "23": {
                    "verse_nr": "23",
                    "verse": "An jalike you guys wen come togedda wit God\u02bcs kids. Dey all importan jalike da Fadda\u02bcs numba one Boy. God get all dea names on top one spesho list inside da sky. An jalike you guys wen come togedda wit God, da Judge fo all da peopo inside da world. An jalike you guys go by da good peopo from befo time dat God wen make come perfeck."
                },
                "24": {
                    "verse_nr": "24",
                    "verse": "An jalike you guys wen come togedda wit Jesus too. He da middle man fo da new deal God wen make. Was jalike Jesus blood wen make solid da promise fo da new deal, an dat deal, mo betta den had befo time wen da guy Abel wen bleed an mahke. Cuz Jesus wen bleed an mahke jalike one sacrifice, an dass wat make everyting happen fo da deal."
                },
                "25": {
                    "verse_nr": "25",
                    "verse": "Eh, you guys! Make shua you guys listen God, da One dass talking. Da Israel peopo, dey neva like listen Moses. He da guy hea inside da world dat wen tell dem wat God wen say. But cuz dey neva listen, God wen punish dem. Dat mean, even mo us guys, we goin get it, if we no listen da One from da sky wen he talking to us!"
                },
                "26": {
                    "verse_nr": "26",
                    "verse": "Dat time was God\u02bcs voice dat wen make da earth shake. But now, he wen make promise. He say, \u201cOne mo time I goin make da earth shake, an I goin make da sky shake too.\u201d"
                },
                "27": {
                    "verse_nr": "27",
                    "verse": "Wen God say, \u201cOne mo time,\u201d he mean, da stuff God wen make befo time, he goin shake um, an den he goin take um away. Den da stuff dat no shake, ony dat stuff goin stay foeva."
                },
                "28": {
                    "verse_nr": "28",
                    "verse": "So den, God goin give us guys da right fo come jalike kings wit him. An nobody eva goin take away dat right from us guys. So, we gotta tell God \u201cMahalo plenny.\u201d Wen we do dat, we show him all kine love an respeck, cuz we know how plenny awesome he stay."
                },
                "29": {
                    "verse_nr": "29",
                    "verse": "You know, jalike da Bible wen say, \u201cOur God, he jalike one fire dat eat up everyting.\u201d"
                }
            }
        },
        "13": {
            "chapter_nr": "13",
            "chapter": {
                "1": {
                    "verse_nr": "1",
                    "verse": "Love An Aloha Fo Da Bruddas An Sistas - Kay den. Make shua all you brudda an sista guys stay showing love an aloha fo each odda."
                },
                "2": {
                    "verse_nr": "2",
                    "verse": "No foget fo show aloha to peopo from odda place so dey can make house yoa place. Cuz some bruddas an sistas wen do dat, an dey neva know was angel guys dat wen stay dea place."
                },
                "3": {
                    "verse_nr": "3",
                    "verse": "Tink plenny bout da prisona guys, an make jalike you wen stay dea wit dem. An tink plenny bout da peopo dat oddas make any kine to, cuz you guys get body too, you know, jalike dem."
                },
                "4": {
                    "verse_nr": "4",
                    "verse": "An everybody gotta show plenny respeck fo da guy an wahine dat stay marry an sleep togedda, cuz dass good. So, da husban o da wife betta not fool aroun behind each odda\u02bcs back. Cuz God goin punish da peopo dat fool aroun behind da odda\u02bcs back, an everybody dat fool aroun anybody dey not married to."
                },
                "5": {
                    "verse_nr": "5",
                    "verse": "Stay live lidis: No get love fo money. Stay good inside bout da stuff you get awready. Cuz God da One wen say, \u201cNo way I eva goin leave you! No way I eva goin hemo myself from you!\u201d"
                },
                "6": {
                    "verse_nr": "6",
                    "verse": "So us guys can make strong, jalike da Bible wen say: \u201cDa Boss, he da One dat help me wen I need him. So I no goin be scared. Da peopo, dey no can do notting fo hurt me!\u201d"
                },
                "7": {
                    "verse_nr": "7",
                    "verse": "Da Leada Guys - Tink bout yoa leada guys. Dey da ones wen tell you guys wat God wen say. Tink plenny bout da way dey wen live, an da stuff dat wen happen cuz a dat. An da way dey wen trus God, make lidat."
                },
                "8": {
                    "verse_nr": "8",
                    "verse": "Cuz Jesus Christ, he stay da same, yesterday, today, an foeva!"
                },
                "9": {
                    "verse_nr": "9",
                    "verse": "Get all kine diffren kine stuff dat peopo teach, you know. No let dat kine stuff pull you guys away, an no take um in! Wen we let God do good tings fo us, our hearts come mo strong inside. But if we tink we gotta stick wit da rules bout spesho kine food, dat no goin make us come mo strong inside. Get peopo dat tink lidat. But dat no help dem, notting!"
                },
                "10": {
                    "verse_nr": "10",
                    "verse": "Befo time, had one altar place wea da priest guys wen work inside God\u02bcs Spesho Tent. Dey get da right fo eat da sacrifice meat from dat altar. But us guys, we get one nodda altar place. An dose priest guys no mo da right fo eat from dea."
                },
                "11": {
                    "verse_nr": "11",
                    "verse": "You know, da Jewish head priest guys take da blood from da sacrifice animals inside da Real, Real Spesho Place Fo God, fo make sacrifice fo da bad kine stuff da peopo wen do. An den fo burn da animal body, dey take um outside da place wea da peopo stay."
                },
                "12": {
                    "verse_nr": "12",
                    "verse": "Same ting wit Jesus. Was outside Jerusalem gate dat he wen go suffa, fo make his peopo come spesho fo God, wit his own blood."
                },
                "13": {
                    "verse_nr": "13",
                    "verse": "Eh! We go make same same jalike Jesus. We let da peopo make any kine to us, jalike dey wen make any kine to Jesus fo make him shame."
                },
                "14": {
                    "verse_nr": "14",
                    "verse": "Cuz ova hea, us guys no mo town dat goin stay foeva. But we like wait fo see da big town dat goin get bumbye."
                },
                "15": {
                    "verse_nr": "15",
                    "verse": "Us guys, our ancesta guys wen make sacrifice fo show dey like say plenny good tings bout God. So, same ting, we goin tell everybody dat we God\u02bcs guys, cuz we know who him! Dass why us guys can say plenny good tings all da time bout how God stay. An we can do all dat cuz a Jesus."
                },
                "16": {
                    "verse_nr": "16",
                    "verse": "No foget fo do good tings fo odda peopo. Give dem wat dey need from yoa stuffs. Cuz dass jalike you making one sacrifice dat make God stay good inside."
                },
                "17": {
                    "verse_nr": "17",
                    "verse": "Wen yoa leada guys tell you guys fo do someting, listen dem, an do wat dey tell you guys. Dey everytime trying fo take care you guys, day time an nite time, cuz dey know dat dey gotta show God dat dey doing good job lidat. Listen dem, so den dey goin stay good inside, an no bum out. Cuz if dey bum out, dat no goin help you guys notting."
                },
                "18": {
                    "verse_nr": "18",
                    "verse": "He Pray fo Dem - Pray plenny fo us guys. We stay shua dat our hearts stay good an we no mo shame. An everytime we like live da right way."
                },
                "19": {
                    "verse_nr": "19",
                    "verse": "So I aksing you guys dis, serious kine: Try aks God fo let me go back by you guys real quick."
                },
                "20": {
                    "verse_nr": "20",
                    "verse": "God, he da One dat make our hearts stay rest inside. An he da One dat wen bring back our Boss Jesus from mahke. Jesus wen bleed an mahke fo us, an dass how God can make one new deal wit us dat stay foeva. Jesus, he jalike da main sheep farma dat take care his sheeps."
                },
                "21": {
                    "verse_nr": "21",
                    "verse": "So, I like God make you guys ready fo do everyting good dat he like you guys fo do. I like him fo do stuff inside us guys dat make him stay good inside. He do dat, cuz Jesus Christ give us da power dat we need. An I like everybody tell how awesome Jesus stay, foeva an eva! Dass it!"
                },
                "22": {
                    "verse_nr": "22",
                    "verse": "Eh, bruddas an sistas, I aks you guys fo hang in dea an listen to da good kine words I sending you guys, cuz I ony wen write you guys small kine letta."
                },
                "23": {
                    "verse_nr": "23",
                    "verse": "I like you guys know dis: our brudda Timoty, he outa jail awready! If he come hea quick, den he goin go wit me fo see you guys."
                },
                "24": {
                    "verse_nr": "24",
                    "verse": "Give my aloha to all yoa leada guys an all God\u02bcs peopo. Da bruddas an sistas from Italy side give you guys dea aloha too."
                },
                "25": {
                    "verse_nr": "25",
                    "verse": "I like all you guys know deep inside da good way God make to you."
                }
            }
        }
    }
}