{
    "version": "MBBHIL12",
    "book_name": "Isaiah",
    "book_nr": "23",
    "book": {
        "1": {
            "chapter_nr": "1",
            "chapter": {
                "1": {
                    "verse_nr": "1",
                    "verse": "Ini nga libro nagasugid sang mga mensahe ni Isaias nga anak ni Amoz, nahanungod sa Juda kag Jerusalem nga ginpahayag sang Dios sang panahon nga sanday Uzias, Jotam, Acaz, kag Ezequias amo ang mga hari sang Juda."
                },
                "2": {
                    "verse_nr": "2",
                    "verse": "Magpamati kamo, O duta kag langit, kay ang GINOO nagsiling: \u201cAng mga anak nga akon ginsagod nagbato sa akon."
                },
                "3": {
                    "verse_nr": "3",
                    "verse": "Ang mga baka nakakilala sang ila agalon, kag ang mga asno nakatultol sang pasungan nga ginapakan-an sa ila sang ila agalon. Mas maayo pa sila sang sa akon mga tawo nga Israelinhon, kay ang akon mga tawo wala makahangop.\u201d"
                },
                "4": {
                    "verse_nr": "4",
                    "verse": "Tapos ka gid, ikaw nga makasasala nga pungsod. Kamo nga dunot kag malaut nga mga tawo! Ang inyo mga sala nagadaldal sa inyo sa kalainan! Ginsikway kag gintalikdan ninyo ang GINOO, ang balaan nga Dios sang Israel."
                },
                "5": {
                    "verse_nr": "5",
                    "verse": "Ngaa nagapadayon kamo sa pagbato sa iya? Luyag pa gid bala kamo nga silutan? O Israel, ang imo ulo nalikupan na sing mga pilas, kag ang imo tagipusoon kag hunahuna masakiton."
                },
                "6": {
                    "verse_nr": "6",
                    "verse": "Halin sa imo alimpudwan tubtob sa imo dapadapa wala gid sing bahin nga maayo. Puno ikaw sing mga lagob, mga hubag kag mga pilas. Ang imo mga pilas wala mahugasi ukon mabugkosi. Wala ini mabulong."
                },
                "7": {
                    "verse_nr": "7",
                    "verse": "Ang imo pungsod ginlaglag kag ang imo mga siudad ginsunog. Samtang nagatan-aw ikaw, ang mga dumoluong nag-agaw sang imo duta kag nagpangguba sang tanan nga mga butang."
                },
                "8": {
                    "verse_nr": "8",
                    "verse": "Ang Jerusalem amo lamang ang nabilin, isa ka siudad nga nakibon, subong sang isa ka mahuyang nga payag nga balantayan sa talamnan sang ubas, ukon isa ka palapala sa talamnan sang atimon."
                },
                "9": {
                    "verse_nr": "9",
                    "verse": "Kon ang GINOO sang mga hangaway wala magbilin sing mga tawo nga mabuhi, kuntani ang Jerusalem naguba sing bug-os subong sang Sodoma kag Gomorra."
                },
                "10": {
                    "verse_nr": "10",
                    "verse": "O Jerusalem, ang imo mga pangulo kag ang imo mga pumoluyo kaangay sang Sodoma kag Gomorra. Pamatii ang ginasiling sang GINOO sa inyo. Talupangda ang ginatudlo sang aton Dios sa inyo."
                },
                "11": {
                    "verse_nr": "11",
                    "verse": "Nagasiling sia, \u201cNagahunahuna bala kamo nga naluyagan ko ini tanan nga mga halad nga ginadulot ninyo sa akon? Natak-an na ako sang mga karnero nga inyo ginasunog subong mga halad kag sang sapay sang inyo pinatambok nga mga sapat. Wala ako malipay sang dugo sang mga baka nga toro, mga karnero kag mga kanding."
                },
                "12": {
                    "verse_nr": "12",
                    "verse": "Sin-o bala ang nagsiling sa inyo nga dalhon ninyo ini tanan sa inyo pag-abot sa pagsimba sa akon? Sin-o bala ang nagsiling sa inyo sa paglibutlibot sa akon Templo?"
                },
                "13": {
                    "verse_nr": "13",
                    "verse": "Wala na ako sing kinahanglan sang inyo mga dulot nga wala sing pulos. Ginasum-oran ako sang baho sang insyenso nga inyo ginadulot. Indi na ako makaagwanta sang inyo mga Piesta sa Lati, sang inyo mga Adlaw nga Inugpahuway kag sang inyo mga pagtililipon. Ini tanan gindagtaan tungod sang inyo mga sala."
                },
                "14": {
                    "verse_nr": "14",
                    "verse": "Naakig ako sa inyo mga Piesta sa Lati kag balaan nga mga adlaw. Natak-an na ako sini kag indi na ako makabatas."
                },
                "15": {
                    "verse_nr": "15",
                    "verse": "\u201cKon magbayaw kamo sang inyo mga kamot sa pagpangamuyo indi ako magsapak sa inyo. Bisan daw ano kadamo sang inyo mga pangamuyo, indi ako magpamati kay ang inyo mga kamot nabulit sang dugo."
                },
                "16": {
                    "verse_nr": "16",
                    "verse": "Magpaninlo kamo sang inyo kaugalingon. Untati ninyo ini tanan nga mga kalautan nga inyo ginahimo sa akon atubang. Untati na ninyo ang paghimo sing malaut"
                },
                "17": {
                    "verse_nr": "17",
                    "verse": "kag tun-i ninyo ang paghimo sing matarong. Tinguhaa ninyo ang pagpaluntad sang katarungan, buligi ninyo ang mga ginapigos, ihatag sa mga ilo ang ila mga kinamatarong, kag apini ang mga balo.\u201d"
                },
                "18": {
                    "verse_nr": "18",
                    "verse": "Ang GINOO nagasiling, \u201cKaron, athagon ta ini nga butang. Nagpula ikaw tungod sang dagta sang sala, pero tinloan ko ikaw nga magputi gid kaayo. Bisan pa ang dagta sang imo sala tama kapula, pero manginmaputi ka subong sang bulbol sang karnero."
                },
                "19": {
                    "verse_nr": "19",
                    "verse": "Kon magtuman ka lamang sa akon, magakaon ka sing maayo nga mga patubas sang duta."
                },
                "20": {
                    "verse_nr": "20",
                    "verse": "Pero kon indi ka magtuman kag magbato ka sa akon, mapatay ka. Ako, ang GINOO, amo ang naghambal sini.\u201d"
                },
                "21": {
                    "verse_nr": "21",
                    "verse": "Ang siudad nga sang una anay matutom, karon kaangay na sang isa ka babayi nga nagabaligya sang iya dungog! Sang una ang matarong nga mga tawo nagaestar didto, pero karon ang mga manugpatay lamang amo ang nabilin."
                },
                "22": {
                    "verse_nr": "22",
                    "verse": "O Jerusalem, sang una kaangay ikaw sang pilak, pero karon wala ikaw sing pulos. Sang una pareho ikaw sang maayo nga bino, pero karon tubig ka na lang."
                },
                "23": {
                    "verse_nr": "23",
                    "verse": "Ang imo mga pangulo mga rebelde kag mga kaabyanan sang mga makawat. Nagabaton sila pirme sing mga regalo kag mga hamham. Wala nila ginaapini ang mga ilo sa korte, ukon nagapamati kon magpangayo sing tabang ang mga balo sa ila mga kaso."
                },
                "24": {
                    "verse_nr": "24",
                    "verse": "Gani karon, pamatii ang ginasiling sang GINOO sang mga hangaway, ang gamhanan nga Dios sang Israel, \u201cMagatimalos ako sa inyo, kamo nga mga kaaway ko, kag indi na kamo makatublag sa akon."
                },
                "25": {
                    "verse_nr": "25",
                    "verse": "Magasilot ako sa inyo. Tunawon ko kamo subong sang pagpapuraw sang metal, kag kuhaon ko ang inyo mga kahigkuan."
                },
                "26": {
                    "verse_nr": "26",
                    "verse": "Hatagan ko kamo sing mga pangulo kag mga palamangkutan subong sang una. Dayon ang Jerusalem pagatawgon nga matarong kag matutom nga siudad.\u201d"
                },
                "27": {
                    "verse_nr": "27",
                    "verse": "Tungod kay ang GINOO matarong, luwason niya ang Jerusalem kag ang tagsatagsa didto nga nagahinulsol."
                },
                "28": {
                    "verse_nr": "28",
                    "verse": "Pero dugmokon niya ang tagsatagsa nga nagapakasala kag nagabato sa iya. Pamatyon niya ang tagsatagsa nga nagasikway sa iya."
                },
                "29": {
                    "verse_nr": "29",
                    "verse": "Magakahuya kamo nga nagsimba kamo sa mga kahoy kag nagpahimo sing mga hardin nga ginasimbahan."
                },
                "30": {
                    "verse_nr": "30",
                    "verse": "Mapatay kamo kaangay sang nagakalaya nga kahoy nga terebinto, pareho sang isa ka hardin nga wala mabunyagi."
                },
                "31": {
                    "verse_nr": "31",
                    "verse": "Subong sang mamala nga kahoy nga masunog sa isa ka agsik sang kalayo, amo man ang gamhanan nga mga tawo malaglag paagi sa ila malaut nga mga binuhatan, kag wala sing isa nga makapauntat sang kalaglagan."
                }
            }
        },
        "2": {
            "chapter_nr": "2",
            "chapter": {
                "1": {
                    "verse_nr": "1",
                    "verse": "Yari ang mensahe nga ginpahayag sang Dios kay Isaias nga anak ni Amoz nahanungod sang Juda kag Jerusalem"
                },
                "2": {
                    "verse_nr": "2",
                    "verse": "Sa palaabuton nga mga inadlaw,\nang bukid nga ginatindugan sang Templo\namo ang mangin labing mataas sa tanan nga mga kabukiran,\nkag pagabayawon labaw sa tanan nga mga kabakuloran.\nMadamo nga mga kapungsoran ang magadugok sa iya"
                },
                "3": {
                    "verse_nr": "3",
                    "verse": "kag ang ila mga tawo magasiling,\n\u201cMataklad kita sa bukid sang GINOO,\npakadto sa Templo sang Dios sang Israel.\nPagatudloan niya kita kon ano ang luyag niya nga aton himuon,\nmagalakat kita sa mga dalan nga iya ginpili para sa aton.\nKay ang pagtudlo sang GINOO nagagikan sa Jerusalem,\ngikan sa Sion nagahambal sia sa iya mga tawo.\u201d"
                },
                "4": {
                    "verse_nr": "4",
                    "verse": "Husayon niya ang mga kasuayon sang gamhanan nga mga pungsod.\nIpasalsal nila ang ila mga espada nga mangin-arado,\nkag ang ila mga bangkaw nga mangin-inughagbas.\nAng mga kapungsoran indi na gid mag-ilinaway,\nukon maghanda liwat para sa inaway."
                },
                "5": {
                    "verse_nr": "5",
                    "verse": "Karon, mga kaliwat ni Jacob, maglakat kita sa kapawa nga ginahatag sang GINOO sa aton!"
                },
                "6": {
                    "verse_nr": "6",
                    "verse": "O Dios, ginsikway mo ang imo mga tawo, ang mga kaliwat ni Jacob! Ang duta puno sang mga hilikuton sang mga babaylan halin sa Sidlangan, kag halin sa Filistia. Ang mga tawo nagasunod sa kinabatasan sang mga dumoluong."
                },
                "7": {
                    "verse_nr": "7",
                    "verse": "Ang ila duta puno sing pilak kag bulawan, kag wala nagakaubos ang ila mga manggad. Ang ila duta puno sing mga kabayo, kag indi maisip ang ila mga karwahi sa inaway."
                },
                "8": {
                    "verse_nr": "8",
                    "verse": "Ang ila duta puno sing mga diosdios, kag nagasimba sila sang mga butang nga ginhimo sang ila mga kamot."
                },
                "9": {
                    "verse_nr": "9",
                    "verse": "Ang tagsatagsa pauboson kag pakahuy-an. Indi sila pagpatawara, O GINOO!"
                },
                "10": {
                    "verse_nr": "10",
                    "verse": "Magapanago sila sa mga kweba sa dalagku nga mga bato sa bakulod, ukon magakutkot sila sing buho sa duta sa pagpalagyo gikan sa kaakig sang GINOO, kag magapanago sa iya gahom kag himaya!"
                },
                "11": {
                    "verse_nr": "11",
                    "verse": "Ang adlaw magaabot nga magauntat ang bugal sang mga tawo, kag ang pagkamatinaastaason sang tawo masumpo. Dayon ang GINOO lamang amo ang dayawon."
                },
                "12": {
                    "verse_nr": "12",
                    "verse": "Sa sadto nga adlaw ang GINOO sang mga hangaway magapaubos sang tagsatagsa nga gamhanan, ang tagsatagsa nga bugalon kag matinaastaason."
                },
                "13": {
                    "verse_nr": "13",
                    "verse": "Laglagon niya ang tanan nga matag-as nga mga kahoy nga sedro sang Libano, kag ang tanan nga mga kahoy nga terebinto sa duta sang Basan."
                },
                "14": {
                    "verse_nr": "14",
                    "verse": "Tapanon niya ang mataas nga mga bukid kag mga bakulod"
                },
                "15": {
                    "verse_nr": "15",
                    "verse": "ang tagsa ka mataas nga tore, kag ang mga pader sang tagsa ka pamakod."
                },
                "16": {
                    "verse_nr": "16",
                    "verse": "Lunoron niya bisan ang pinakadaku kag pinakamatahom nga mga sakayan."
                },
                "17": {
                    "verse_nr": "17",
                    "verse": "Ang bugal kag ang pagkamatinaastaason sang mga tawo magauntat. Ang GINOO lamang amo ang pagadayawon kon mag-abot ina nga adlaw"
                },
                "18": {
                    "verse_nr": "18",
                    "verse": "kag ang mga diosdios madula sing bug-os."
                },
                "19": {
                    "verse_nr": "19",
                    "verse": "Ang mga tawo magapanago sa mga kweba sa dalagku nga mga bato sa mga bakulod, ukon magakutkot sila sing buho sa duta sa pagpalagyo gikan sa kaakig sang GINOO, kag magapanago sa iya gahom kag himaya, kon magaabot sia sa pag-uyog sang duta."
                },
                "20": {
                    "verse_nr": "20",
                    "verse": "Kon mag-abot ina nga adlaw, ipanghaboy nila sa mga ilaga kag sa mga kabog ang mga diosdios nga bulawan kag pilak nga ila ginhimo para sa ila kaugalingon agod simbahon."
                },
                "21": {
                    "verse_nr": "21",
                    "verse": "Kon mag-abot ang GINOO sa pag-uyog sang duta, ang mga tawo magapalanago sa mga buho kag mga kweba sa dalagku nga mga bato sa mga bakulod agod makapalagyo gikan sa iya kaakig, kag sa pagpalanago gikan sa iya gahom kag himaya."
                },
                "22": {
                    "verse_nr": "22",
                    "verse": "Indi kamo magsalig sa mamalatyon nga mga tawo. Ano gid bala ang ila kapuslanan?"
                }
            }
        },
        "3": {
            "chapter_nr": "3",
            "chapter": {
                "1": {
                    "verse_nr": "1",
                    "verse": "Karon ang GINOO, ang GINOO sang mga hangaway, magakuha sa Jerusalem kag Juda sang tanan nga mga butang kag sang tagsatagsa nga ginasaligan sang mga tawo. Kuhaon niya ang ila kalan-on kag ang ila tubig"
                },
                "2": {
                    "verse_nr": "2",
                    "verse": "ang ila mga baganihan kag ang ila mga soldado, ang ila mga hukom kag ang ila mga propeta, ang ila manughimalad kag ang ila mga pangulo"
                },
                "3": {
                    "verse_nr": "3",
                    "verse": "ang pangulo sang ila mga hangaway kag gubyerno, ang ila mga politiko, kag ang tanan nga mga manugbabaylan."
                },
                "4": {
                    "verse_nr": "4",
                    "verse": "Tugotan sang GINOO nga dumalahan ang mga tawo sang payaon nga mga lalaki."
                },
                "5": {
                    "verse_nr": "5",
                    "verse": "Ang tagsatagsa magapamintaha sa isa kag isa. Ang mga pamatan-on indi magtahod sa ila mga tigulang, kag ang huroshuros nga mga tawo indi magtaha sa mga labaw sa ila."
                },
                "6": {
                    "verse_nr": "6",
                    "verse": "Magaabot ang tion nga ang mga katapo sang isa ka panimalay magapili sang isa sa ila kag magsiling, \u201cMay bayu pa ikaw imo nga inugsuksok, gani ikaw lang ang magpangulo sa amon sa sining tion sang kagamo.\u201d"
                },
                "7": {
                    "verse_nr": "7",
                    "verse": "Pero magasabat sia, \u201cIndi ako! Indi ako makabulig sa inyo. Wala man ako sing kalan-on ukon bayu. Indi ninyo ako paghimua nga pangulo!\u201d"
                },
                "8": {
                    "verse_nr": "8",
                    "verse": "A, nagakamusmos na ang Jerusalem! Nagakapukan ang Juda! Ang tanan nga ila ginasiling kag ginahimo batok sa GINOO. Ginapasipalahan nila sing hayag ang Dios."
                },
                "9": {
                    "verse_nr": "9",
                    "verse": "Magapanabat sila sang ila mga pagpasulabi. Nagapakasala sila sing hayag subong sang ginhimo sang mga tawo sa Sodoma. Malaglag sila, kag sila man ang nagdala sang ila kaugalingon nga kalaglagan."
                },
                "10": {
                    "verse_nr": "10",
                    "verse": "Ang matarong nga mga tawo magamalipayon, kag ang tanan mahapos lang sa ila. Magakalipay sila tungod sa ila ginpangabudlayan."
                },
                "11": {
                    "verse_nr": "11",
                    "verse": "Pero ang malaut nga mga tawo pagasilutan, magabayad sila sang ila ginhimo."
                },
                "12": {
                    "verse_nr": "12",
                    "verse": "Ang mga manugpahulam sing kwarta nagapigos sang akon mga tawo kag ang mga manugpautang nagadaya sa ila.\nMga tawo ko, ang inyo mga pangulo nagapatalang sa inyo, gani indi kamo kahibalo kon diin kamo makadto."
                },
                "13": {
                    "verse_nr": "13",
                    "verse": "Ang GINOO handa na sang iya panumbongon. Handa sia sa paghukom sang iya mga tawo."
                },
                "14": {
                    "verse_nr": "14",
                    "verse": "Ang GINOO magahukom sang mga katigulangan kag mga pangulo sang iya mga tawo. Amo ini ang iya panumbongon: \u201cGinkawatan ninyo ang talamnan sang ubas, kag ang inyo mga balay napuno sang inyo ginpanguha sa mga imol."
                },
                "15": {
                    "verse_nr": "15",
                    "verse": "Wala kamo sing kinamatarong sa pagpigos sang akon mga tawo kag sa pagpamintaha sa mga imol. Ako, ang GINOONG Dios sang mga hangaway, naghambal sini.\u201d"
                },
                "16": {
                    "verse_nr": "16",
                    "verse": "Ang GINOO nagsiling, \u201cTan-awa kon daw ano ka bugalon ang mga babayi sa Jerusalem! Nagatanga gid kon maglakat. Pirme lang nagapangilay. Nagakiaykiay sila kag nagakilingkiling ang mga pulseras sa ila mga tiil kon maglakat."
                },
                "17": {
                    "verse_nr": "17",
                    "verse": "Pero silutan ko sila. Padalhan ko sila sang balatian sa ila mga ulo kag manginkalbo sila.\u201d"
                },
                "18": {
                    "verse_nr": "18",
                    "verse": "Ang adlaw magaabot nga kuhaon sang GINOO ang tanan nga ginapabugal sang mga babayi sa Jerusalem, ang tanan nga mga adorno nga ila ginagamit sa ila mga tiil, sa ila mga ulo, sa ila mga liog"
                },
                "19": {
                    "verse_nr": "19",
                    "verse": "kag sa ila mga butkon. Kuhaon niya ang ila mga tabon sa guya"
                },
                "20": {
                    "verse_nr": "20",
                    "verse": "kag ang ila mga takdong; ang ila mga pulseras kag ang ila mga paha nga may mga anting-anting"
                },
                "21": {
                    "verse_nr": "21",
                    "verse": "ang mga singsing sa ila mga tudlo kag sa ila mga ilong"
                },
                "22": {
                    "verse_nr": "22",
                    "verse": "ang tanan nila nga malahalon nga mga bayu, mga kapa, mga kunop, kag mga kahita"
                },
                "23": {
                    "verse_nr": "23",
                    "verse": "ang ila nagasihag nga mga bayu, ang ila mga panyo nga lino, kag ang ila mga baliog kag ang ila malaba nga mga takurong."
                },
                "24": {
                    "verse_nr": "24",
                    "verse": "Sa baylo nga magagamit sila sing mga pahamot, magabaho sila; sa baylo sang matahom nga mga paha, magagamit sila sing baraghal nga mga kalat; sa baylo sang matahom nga buhok, magakalbo sila; sa baylo sang matahom nga mga bayu, magagamit sila sing mga lapat; ang ila katahom manginkahuloy-an!"
                },
                "25": {
                    "verse_nr": "25",
                    "verse": "Ang mga lalaki sa siudad, bisan ang labing isganan nga mga lalaki magakalamatay sa inaway."
                },
                "26": {
                    "verse_nr": "26",
                    "verse": "Ang mga pwerta sang siudad magalalaw kag magahibi, kag ang siudad mismo manginkaangay sang babayi nga nagalumpiga sa duta nga ginhublasan."
                }
            }
        },
        "4": {
            "chapter_nr": "4",
            "chapter": {
                "1": {
                    "verse_nr": "1",
                    "verse": "Kon mag-abot ina nga tion, ang pito ka mga babayi magaagaway sang isa ka lalaki kag magasiling, \u201cMakasagod kami sang amon kaugalingon kag makabakal sang amon kaugalingon nga bayu, pero kon mahimo manginbana namon ikaw, agod indi na kami magkahuya nga wala kami sang bana.\u201d"
                },
                "2": {
                    "verse_nr": "2",
                    "verse": "Ang tion magaabot nga ang tagsa ka tanom kag kahoy sa duta padakuon kag patahumon sang GINOO. Ang tanan nga mga tawo sang Israel nga mabilin magapabugal kag magakalipay sa mga patubas sang duta."
                },
                "3": {
                    "verse_nr": "3",
                    "verse": "Ang tagsatagsa nga mabilin sa Jerusalem nga ginpili sang Dios nga mabuhi pagatawgon nga balaan."
                },
                "4": {
                    "verse_nr": "4",
                    "verse": "Paagi sa iya gahom ang Ginoo magahukom kag magapaputli sang pungsod kag magahugas sang sala sang Jerusalem kag sang dugo nga ginpaagay didto."
                },
                "5": {
                    "verse_nr": "5",
                    "verse": "Dayon sa ibabaw sang Bukid sang Sion, kag sa ibabaw sang tanan nga nagtipon didto, ang GINOO magapadala sing panganod kon adlaw, kag kon gab-i aso kag nagadabdab nga kalayo. Ang himaya sang Dios magalikop kag magaapin sang bug-os nga siudad."
                },
                "6": {
                    "verse_nr": "6",
                    "verse": "Ang iya himaya magahandong sang siudad gikan sa init sang adlaw, kag himuon ini nga isa ka lugar nga hilway sa katalagman, kag palanaguan sa ulan kag bagyo."
                }
            }
        },
        "5": {
            "chapter_nr": "5",
            "chapter": {
                "1": {
                    "verse_nr": "1",
                    "verse": "Pamati kamo samtang nagakanta ako sini nga ambahanon,\nisa ka ambahanon sang akon abyan nahanungod sang iya talamnan sang ubas:\nAng akon abyan may isa ka talamnan sang ubas\nsa isa ka mapatubason gid nga bakulod."
                },
                "2": {
                    "verse_nr": "2",
                    "verse": "Nagkutkot sia sa duta, kag ginkuhaan niya ini sang mga bato;\nnagtanom sia sing labing maayo nga mga ubas.\nNagpatindog sia sing isa ka tore nga balantayan,\nnagkutkot sia sing buho nga pulogaan sang ubas.\nNaghulat sia sa pagluto sang mga ubas,\npero ang tagsa ka ubas maaslom."
                },
                "3": {
                    "verse_nr": "3",
                    "verse": "Gani karon ang akon abyan nagasiling, \u201cKamo ang mga pumoluyo sa Jerusalem kag Juda, pamatbati ninyo ako kag ang akon talamnan sang ubas."
                },
                "4": {
                    "verse_nr": "4",
                    "verse": "May yara pa bala nga wala ko mahimo sa akon talamnan sang ubas? Karon ngaa nagpamunga ini sing bika, sa baylo sang matam-is nga ubas?"
                },
                "5": {
                    "verse_nr": "5",
                    "verse": "\u201cAmo ini ang himuon ko sa akon talamnan sang ubas: Kuhaan ko ini sing kudal palibot, rumpagon ko ang iya pader nga nagaapin sini, kag pabay-an ko sa pagsulod ang mga sapat nga talunon sa pagkaon kag sa pagtasak sini."
                },
                "6": {
                    "verse_nr": "6",
                    "verse": "Pabay-an ko na lang ini nga tuboan sang mga hilamon. Indi ko na pag-utdan sing mga sanga ang mga ubas ukon lambunan, kundi pabay-an ko nga magtubo ang mga sapinit kag mga talungon sa pagtabon sini. Punggan ko man ang mga panganod agod indi mag-ulan.\u201d"
                },
                "7": {
                    "verse_nr": "7",
                    "verse": "Ang Israel amo ang talamnan sang ubas sang GINOO sang mga hangaway,\nang mga tawo sang Juda amo ang mga ubas nga iya gintanom.\nNagpaabot sia nga himuon nila ang maayo,\npero sa baylo nagpamatay sila.\nNagpaabot sia nga himuon nila ang matarong,\npero ang ila mga ginpatay nagasinggit tungod sang ila pagpamigos."
                },
                "8": {
                    "verse_nr": "8",
                    "verse": "Tapos gid kamo! May balay kag uma na kamo, pero nagadugang pa kamo sing mga balay kag mga ulomhan. Sa indi madugay wala na sing lugar para sa iban, kag sa ulihi kamo na lang ang magaestar sa duta."
                },
                "9": {
                    "verse_nr": "9",
                    "verse": "Nabatian ko ang GINOO sang mga hangaway nga nagasiling, \u201cIning dalagku kag matahom nga mga balay pabay-an na lang nga magkalaguba."
                },
                "10": {
                    "verse_nr": "10",
                    "verse": "Ang duha ka ektariya nga natamnan sang ubas magapatubas sang lima lamang ka galon nga bino. Ang baynte ka sako nga binhi magapatubas sang duha lamang ka sako.\u201d"
                },
                "11": {
                    "verse_nr": "11",
                    "verse": "Tapos gid kamo! Nagamata kamo sing aga pa kag nagasugod sa pag-inom, kag nagapulaw sa gab-i sa pagpahuboghubog."
                },
                "12": {
                    "verse_nr": "12",
                    "verse": "Sa inyo mga punsyon may mga arpa, mga tamborin, kag may mga plawta kamo kag bino. Pero indi kamo makahangop sang ginahimo sang GINOO."
                },
                "13": {
                    "verse_nr": "13",
                    "verse": "Gani pagadalhon kamo subong mga priso. Ang inyo mga pangulo magakalamatay sa gutom, kag ang mga imol mapatay sa kauhaw."
                },
                "14": {
                    "verse_nr": "14",
                    "verse": "Ang kalibutan sang mga patay daw maano na gid sa pagpaabot sa ila, kag nagaabri sing daku gid sang iya baba. Nagahalunhon ini sang mga dungganon nga mga pumoluyo sang Jerusalem upod sa nagakinagula kag madamo nga mga tawo nga imol."
                },
                "15": {
                    "verse_nr": "15",
                    "verse": "Ang tagsatagsa mahuy-an, kag ang tanan nga mga bugalon pauboson."
                },
                "16": {
                    "verse_nr": "16",
                    "verse": "Pero ang GINOO sang mga hangaway nagapakita sang iya pagkagamhanan paagi sa paghimo sang matarong, kag nagapahayag sang iya pagkabalaan paagi sa paghukom sang iya mga tawo."
                },
                "17": {
                    "verse_nr": "17",
                    "verse": "Sa mga ginub-an sang mga siudad, ang mga kordero magahalab sang hilamon kag ang mga tinday nga kanding makakita sing halalban."
                },
                "18": {
                    "verse_nr": "18",
                    "verse": "Tapos gid kamo! Indi kamo makapalagyo sa inyo mga sala."
                },
                "19": {
                    "verse_nr": "19",
                    "verse": "Nagasiling kamo, \u201cPadalia ang GINOO sa paghimo sang iya ginasiling nga himuon, agod makita naton ini. Ipatuman sa balaan nga Dios sang Israel ang iya mga tinutuyo, agod mahibaluan naton ang iya hunahuna.\u201d"
                },
                "20": {
                    "verse_nr": "20",
                    "verse": "Tapos gid kamo! Ginatawag ninyo ang malaut nga maayo kag ang maayo nga malaut. Ginahimo ninyo ang kadudulman nga kapawa kag ang kapawa nga kadudulman. Ginahimo ninyo ang mapait nga matam-is kag ang matam-is nga mapait."
                },
                "21": {
                    "verse_nr": "21",
                    "verse": "Tapos gid kamo! Nagahunahuna kamo nga maalam kamo kag tama kaabtik."
                },
                "22": {
                    "verse_nr": "22",
                    "verse": "Tapos gid kamo! Mga isganan sa imnanay sing bino! Maisog kag wala mahadlok magtimpla sang makahulobog nga ilimnon!"
                },
                "23": {
                    "verse_nr": "23",
                    "verse": "Pero ginabuy-an ninyo ang mga tawo nga nakasala kon hamhaman kamo, kag kamo ang nagasablag sa wala makasala nga mga tawo agod indi sila mahatagan sang matarong nga paghukom."
                },
                "24": {
                    "verse_nr": "24",
                    "verse": "Gani karon, subong nga ang dagami kag laya nga hilamon madali maduktan kag maupos sang kalayo, ang inyo mga gamot madunot kag ang inyo mga bulak malaya kag mapalid, tungod kay ginsikway ninyo ang gintudlo sa aton sang GINOO sang mga hangaway, ang balaan nga Dios sang Israel."
                },
                "25": {
                    "verse_nr": "25",
                    "verse": "Ang GINOO naakig sa iya mga tawo kag nagbayaw sang iya kamot sa pagsilot sa ila. Ang mga kabukiran matay-og, kag ang mga bangkay sang mga nagkalamatay magalalapta sa mga kalsada kaangay sang mga basura. Pero ang kaakig sang GINOO indi pa mag-untat, kundi ang iya kamot ibayaw niya gihapon sa pagsilot sa ila."
                },
                "26": {
                    "verse_nr": "26",
                    "verse": "Ang GINOO magahatag sing patimaan sa pagtawag sang isa ka pungsod sa malayo. Magapanihol sia sa ila nga magpalapit halin sa malayo nga mga lugar sang duta. Kag sa gilayon nagaabot sila sa labing madali!"
                },
                "27": {
                    "verse_nr": "27",
                    "verse": "Wala sing isa sa ila nga ginakapoy kag wala sing isa sa ila nga nagakadusmo. Wala sila ginatuyo ukon nagatulog. Wala sing paha nga mapalos ukon higot sang sandalyas nga mabugto."
                },
                "28": {
                    "verse_nr": "28",
                    "verse": "Ang ila mga baslay mataliwis, kag ang ila mga pana nabingat na. Ang mga kuko sang ila mga kabayo matig-a kaangay sang batong bantiling kag ang pagtiyog sang mga rueda sang ila karwahi sa inaway kaangay sang buhawi."
                },
                "29": {
                    "verse_nr": "29",
                    "verse": "Ang mga soldado nagangurob kaangay sang mga leon nga nakapatay sang isa ka sapat kag nagataban sini palayo agod wala sing isa nga makakuha sini sa ila."
                },
                "30": {
                    "verse_nr": "30",
                    "verse": "Kon mag-abot ina nga adlaw, magangurob sila batok sa Israel pareho sang kagahod sang dagat. Tan-awa ini nga pungsod! Ang makita mo amo ang kadudulman kag pag-antos! Ang kapawa ginlamon sang kadudulman."
                }
            }
        },
        "6": {
            "chapter_nr": "6",
            "chapter": {
                "1": {
                    "verse_nr": "1",
                    "verse": "Sang tuig nga napatay si Haring Uzias nakita ko ang Ginoo. Nagapungko sia sa iya trono, mataas kag mahimayaon, kag ang iya kapa naghil-ob sang bug-os nga Templo."
                },
                "2": {
                    "verse_nr": "2",
                    "verse": "Nagatindog sa palibot niya ang nagadabdab nga mga tinuga nga ang tagsatagsa sa ila may anom ka mga pakpak. Ang tagsa ka tinuga may duha ka mga pakpak nga nagatabon sang iya guya, may duha ka mga pakpak nga nagatabon sang iya lawas kag duha pa gid ka mga pakpak nga ginagamit sa paglupad."
                },
                "3": {
                    "verse_nr": "3",
                    "verse": "Nagasiling sila sa isa kag isa:\n\u201cBalaan, balaan, balaan!\nAng GINOO sang mga hangaway balaan!\nAng iya himaya nagapuno sang duta.\u201d"
                },
                "4": {
                    "verse_nr": "4",
                    "verse": "Ang gahod sang ila mga tingog nag-uyog sang sadsaran sang Templo, kag ang Templo napuno sang aso."
                },
                "5": {
                    "verse_nr": "5",
                    "verse": "Nagsiling ako, \u201cWala na ako sing paglaom! Tapos gid ako! Ang tagsa ka pulong nga ginamitlang sang akon mga bibig malaut, kag nagaestar ako sa tunga sang mga tawo nga ang tagsa ka pulong nga ila ginahambal malaut. Kag karon, nakita gid sang akon mga mata ang Hari, ang GINOO sang mga hangaway!\u201d"
                },
                "6": {
                    "verse_nr": "6",
                    "verse": "Dayon ang isa sang mga tinuga naglupad pakadto sa akon nga nagadala sing baga nga iya ginkuha sang kimpit halin sa altar."
                },
                "7": {
                    "verse_nr": "7",
                    "verse": "Gintandog niya ang akon mga bibig sing baga kag nagsiling, \u201cIning baga nagtandog sang imo mga bibig, kag karon ang imo kalautan nakuha na kag ang imo mga sala ginpatawad.\u201d"
                },
                "8": {
                    "verse_nr": "8",
                    "verse": "Dayon nabatian ko ang Ginoo nga nagasiling, \u201cSin-o bala ang akon ipadala? Sin-o bala ang amon manginmanugbalita?\u201d\nNagsabat ako, \u201cHanda ako sa paglakat! Ipadala ako!\u201d"
                },
                "9": {
                    "verse_nr": "9",
                    "verse": "Gani ginsugo niya ako sa paglakat kag sa paghatag sini nga mensahe sa mga tawo: \u201cBisan daw ano ang inyo pagpamati, indi kamo makahangop. Bisan daw ano ang inyo pagtan-aw, indi kamo makahibalo kon ano ang nagakatabo.\u201d"
                },
                "10": {
                    "verse_nr": "10",
                    "verse": "Dayon nagsiling sia sa akon, \u201cPatig-aha ang mga tagipusoon sini nga mga tawo, pabungola ang ila mga dulonggan, bulaga ang ila mga mata, agod indi sila makakita ukon makabati ukon makahangop. Kay kon makabati, makakita kag makahangop sila, basi magabalik sila sa akon kag mag-ayo.\u201d"
                },
                "11": {
                    "verse_nr": "11",
                    "verse": "Nagpamangkot ako, \u201cO Ginoo, tubtob san-o pa bala nga mangin-amo ini?\u201d\nNagsabat sia, \u201cTubtob ang mga siudad maguba kag wala sing may nagaestar. Tubtob ang mga balay wala sing may magaestar, tubtob ang duta wala na sing pumoluyo kag indi na mapatubason."
                },
                "12": {
                    "verse_nr": "12",
                    "verse": "Tabugon ko ang mga tawo sa malayo nga lugar kag himuon ang bug-os nga duta nga mamingaw."
                },
                "13": {
                    "verse_nr": "13",
                    "verse": "Bisan isa lang sang napulo ka mga tawo sa duta ang mabilin, sia man pagalaglagon. Manginkaangay sia sang tuod sang kahoy nga terebinto nga gintapas.\u201d\nAng tuod nagapahayag sang bag-o nga pagsugod sang mga tawo sang Dios."
                }
            }
        },
        "7": {
            "chapter_nr": "7",
            "chapter": {
                "1": {
                    "verse_nr": "1",
                    "verse": "Sang si Acaz nga anak ni Jotam kag apo ni Uzias amo ang hari sang Juda, si Rezin nga hari sang Siria upod kay Peca nga anak ni Remalias nga hari sang Israel, naggubat sang Jerusalem, pero wala nila ini maagaw."
                },
                "2": {
                    "verse_nr": "2",
                    "verse": "Sang pagkabati sang hari sang Juda nga ang mga hangaway sang Siria yara na sa duta sang Israel, sia kag ang iya mga katawhan hinadlukan gid sa bagay nga nagkulurog sila kaangay sang mga kahoy nga ginauyog sang hangin."
                },
                "3": {
                    "verse_nr": "3",
                    "verse": "Ang GINOO nagsiling kay Isaias, \u201cDalha ang imo anak nga si Sear-jasub kag maglakat ka sa pagsugata kay Haring Acaz. Makita mo sia sa dalan sa diin nagaobra ang mga manughabol, sa punta sang kanal nga ginailigan sang tubig halin sa punong nga naibabaw."
                },
                "4": {
                    "verse_nr": "4",
                    "verse": "Singgana sia nga mag-andam, magkalma, kag indi magkahadlok ukon magsalasala. Ang kaakig ni Haring Rezin kag sang iya mga tinawo nga taga-Siria, kag ni Haring Peca wala sing katalagman pareho sang aso halin sa duha ka dungkolan."
                },
                "5": {
                    "verse_nr": "5",
                    "verse": "Ang Siria, upod sa Israel kag sang iya hari nagaplano batok sa imo."
                },
                "6": {
                    "verse_nr": "6",
                    "verse": "Ang tuyo nila amo ang paggubat sang Juda, sa pagpahadlok sa mga tawo agod mag-upod sa ila, kag dayon himuon nga hari ang anak ni Tabeel."
                },
                "7": {
                    "verse_nr": "7",
                    "verse": "\u201cPero ako, ang GINOO nga Gamhanan nagasiling nga indi ini matabo."
                },
                "8": {
                    "verse_nr": "8",
                    "verse": "Tungod kay ang Damasco kapital lamang nga siudad sang Siria, kag ang Damasco ginagamhan lamang ni Haring Rezin. Nahanungod sa Israel, sa sulod sang sesentay singko ka tuig malaglag ini kag indi na makatindog subong isa ka pungsod."
                },
                "9": {
                    "verse_nr": "9",
                    "verse": "Ang Samaria kapital lamang nga siudad sang Israel, kag ang Samaria ginagamhan lamang ni Haring Peca.\n\u201cKon ang inyo pagtuo indi mabakod, indi kamo makapadayon.\u201d"
                },
                "10": {
                    "verse_nr": "10",
                    "verse": "Ang GINOO nagpadala sing isa pa gid ka mensahe kay Acaz"
                },
                "11": {
                    "verse_nr": "11",
                    "verse": "\u201cPangayo ka sa GINOO nga imo Dios sing isa ka tanda. Ayhan magahalin ini sa kadadalman sa kalibutan sang mga patay ukon halin sa langit sa ibabaw.\u201d"
                },
                "12": {
                    "verse_nr": "12",
                    "verse": "Si Acaz nagsabat, \u201cIndi ako magpangayo sing isa ka tanda. Indi ko pagtilawan ang GINOO.\u201d"
                },
                "13": {
                    "verse_nr": "13",
                    "verse": "Tungod sini si Isaias nagsiling, \u201cKaron, mga kaliwat ni Haring David, pamati kamo. Indi maayo para sa inyo ang pagpaugtas sa mga tawo, paugtason man bala ninyo ang Dios?"
                },
                "14": {
                    "verse_nr": "14",
                    "verse": "Karon ang Ginoo mismo magahatag sa inyo sang isa ka tanda: Ang isa ka dalaga magabusong kag magabata sing isa ka anak nga lalaki kag pagatawgon sia nga \u2018Emanuel.\u2019"
                },
                "15": {
                    "verse_nr": "15",
                    "verse": "Sa tion nga makahibalo na sia kon ano ang maayo kag malain, magakaon sia sing gatas kag dugos."
                },
                "16": {
                    "verse_nr": "16",
                    "verse": "Bisan sa wala pa mag-abot ina nga tion, ang mga duta sang duha ka mga hari nga nagpahadlok sa inyo pagabayaan."
                },
                "17": {
                    "verse_nr": "17",
                    "verse": "\u201cAng GINOO magapadala sa imo, sa imo mga tawo, kag sa bug-os nga harianon nga panimalay sing magamo nga mga adlaw nga sobra pa kalain halin sang pagpihak sang ginharian sang Israel sa Juda\u2014ipagubat niya kamo sa hari sang Asiria."
                },
                "18": {
                    "verse_nr": "18",
                    "verse": "\u201cKon mag-abot ina nga tion, ang GINOO magapanihol subong patimaan sa mga Ehiptohanon sa pag-abot kaangay sang mga langaw gikan sa pinakamalayo nga ginahalinan sang Nilo, kag sa mga Asiriahanon sa pag-abot halin sa ila duta kaangay sang mga putyokan."
                },
                "19": {
                    "verse_nr": "19",
                    "verse": "Magahugpa sila sa batuhon nga mga kapatagan kag sa mga kweba sa dalagku nga mga bato, kag tabunan nila ang tanan nga mga kahoy nga magamay kag ang tanan nga mga palahalban."
                },
                "20": {
                    "verse_nr": "20",
                    "verse": "\u201cKon mag-abot ina nga tion, ang Ginoo magasuhol sang isa ka barbero halin sa Eufrates\u2014ang hari sang Asiria!\u2014kag sia magabarbas sang inyo mga bungot, kag magakiskis sang buhok sa inyo mga ulo kag sang mga bulbol sa inyo mga lawas."
                },
                "21": {
                    "verse_nr": "21",
                    "verse": "\u201cKon mag-abot ina nga tion, bisan ang isa ka mangungoma may isa lamang ka bakiya nga baka kag duha ka mga karnero"
                },
                "22": {
                    "verse_nr": "22",
                    "verse": "magahatag ini sila sing madamo nga gatas kag indi sia pagkulangon. Ang tanan nga buhi nga nabilin sa duta may gatas kag dugos nga kalan-on."
                },
                "23": {
                    "verse_nr": "23",
                    "verse": "\u201cKon mag-abot ina nga tion, ang labing maayo nga talamnan sang ubas nga may linibo ka mga puno, ang tagsa ka talamnan sang ubas nga nagabili sang 1,000 ka bilog nga pilak, pagalumson sang mga talungon kag mga sapinit."
                },
                "24": {
                    "verse_nr": "24",
                    "verse": "Wala sing isa nga mangahas sa pagkadto didto nga wala sing pana. Ang bug-os nga pungsod mapuno sang mga sapinit kag sang mga talungon."
                },
                "25": {
                    "verse_nr": "25",
                    "verse": "Ang tanan nga mga kabakuloran nga sang una gintamnan pagatuboan sang mga sapinit kag mga tunok, kag wala sing isa nga mangisog sa pagkadto didto. Manginhalalban ini sang mga baka kag mga karnero.\u201d"
                }
            }
        },
        "8": {
            "chapter_nr": "8",
            "chapter": {
                "1": {
                    "verse_nr": "1",
                    "verse": "Ang GINOO nagsiling sa akon, \u201cKuha ka sing isa ka malapad nga sulolatan kag isulat ini nga mga pulong sa dalagku nga mga letra: \u2018Madali Mag-agaw, Madasig Mangawat.\u2019"
                },
                "2": {
                    "verse_nr": "2",
                    "verse": "Kuha ka sing duha ka masaligan nga mga tawo, ang pari nga si Urias, kag si Zacarias nga anak ni Jeberequias subong mga saksi.\u201d"
                },
                "3": {
                    "verse_nr": "3",
                    "verse": "Sang ulihi, nagpakighirop ako sa akon asawa. Nagbusong sia kag nagbata sang isa ka lalaki. Ang GINOO nagsiling sa akon, \u201cHingalani sia, \u2018Madali Mag-agaw, Madasig Mangawat.\u2019"
                },
                "4": {
                    "verse_nr": "4",
                    "verse": "Sa indi pa makahibalo ang bata magtawag \u2018Nanay\u2019 kag \u2018Tatay,\u2019 ang tanan nga manggad sang Damasco kag ang tanan nga mga inagaw sang Samaria pagadalhon sang hari sang Asiria.\u201d"
                },
                "5": {
                    "verse_nr": "5",
                    "verse": "Ang GINOO naghambal sa akon liwat."
                },
                "6": {
                    "verse_nr": "6",
                    "verse": "Nagsiling sia, \u201cTungod kay ginsikway sini nga mga tawo ang nagailig sing mahinay nga mga tubig sa Sapa sang Siloe kag nagakurog sila sa atubang ni Haring Rezin kag ni Haring Peca"
                },
                "7": {
                    "verse_nr": "7",
                    "verse": "ako, ang Ginoo magadala sang hari sang Asiria kag sang tanan niya nga mga hangaway sa pagsalakay sang Juda. Magasalakay sila kaangay sang nagabaha nga tubig sang Suba sang Eufrates, nga nagapalanglapaw sa iya mga pangpang."
                },
                "8": {
                    "verse_nr": "8",
                    "verse": "Magalambas sila sa Juda subong sang baha nga ang tubig taga-abaga kag lapawan ang tanan nga mga butang.\u201d\nAng Dios kaupod naton! Ang iya nagahumlad nga mga pakpak nagaapin sang duta."
                },
                "9": {
                    "verse_nr": "9",
                    "verse": "Mga kapungsoran! Magtipon kamo nga may kahadlok! Pamati, kamo nga yara sa malayo nga mga bahin sang duta. Maghanda kamo sa pagpakig-away, pero magkahadlok! Sigi, maghanda kamo, pero magkahadlok!"
                },
                "10": {
                    "verse_nr": "10",
                    "verse": "Magplano kamo! Pero indi ini magmadinalag-on. Ihambal ang luyag ninyo nga ihambal! Pero wala ini tanan sing pulos tungod kay ang Dios kaupod namon."
                },
                "11": {
                    "verse_nr": "11",
                    "verse": "Sa iya daku nga gahom ang GINOO nagpaandam sa akon nga indi magsunod sa mga pagginawi sini nga mga tawo. Nagsiling sia"
                },
                "12": {
                    "verse_nr": "12",
                    "verse": "\u201cIndi ka magbuylog sa mga padihot sang mga tawo kag indi ka magkahadlok sang ila ginakahadlukan."
                },
                "13": {
                    "verse_nr": "13",
                    "verse": "Dumdoma nga ako, ang GINOO sang mga hangaway, balaan. Ako ang dapat mo kahadlukan."
                },
                "14": {
                    "verse_nr": "14",
                    "verse": "Tungod sang akon makakulogmat nga pagkabalaan, kaangay ako sang bato nga sa diin ang mga tawo nagakasandad, kaangay ako sang siod nga magadakop sang mga tawo sang mga ginharian sang Juda kag Israel, kag sang mga tawo sang Jerusalem."
                },
                "15": {
                    "verse_nr": "15",
                    "verse": "Madamo ang masandad kag mapukan. Malaglag kag masiod sila.\u201d"
                },
                "16": {
                    "verse_nr": "16",
                    "verse": "Kamo nga akon mga gintuton-an dapat magbantay kag magtipig sang mga mensahe nga ginhatag sang Dios sa akon."
                },
                "17": {
                    "verse_nr": "17",
                    "verse": "Ang GINOO nagtago sang iya kaugalingon sa iya mga tawo, pero nagasalig ako kag nagalaom sa iya."
                },
                "18": {
                    "verse_nr": "18",
                    "verse": "Yari ako, upod sa mga anak nga ginhatag sang GINOO sa akon. Ang GINOO sang mga hangaway, nga ang iya trono yara sa Bukid sang Sion, naghimo sa aton nga buhi nga mga mensahe sa mga tawo sang Israel."
                },
                "19": {
                    "verse_nr": "19",
                    "verse": "Ang mga tawo magasugo sa inyo sa pagpamangkot sang mga mensahe halin sa mga manughimalad kag mga tawo nga nagakonsulta sang mga patay, nga nagakutibkutib kag nagawiriwiri. Magasiling sila, \u201cIndi bala nga ang mga tawo dapat magpamangkot sa mga espiritu, kag ang mga buhi sa ila mga patay?\u201d"
                },
                "20": {
                    "verse_nr": "20",
                    "verse": "Magasabat ka sa ila, \u201cPamatii ang ginatudlo sang GINOO sa inyo! Indi kamo magpamati sa mga tawo nga nagakonsulta sang mga patay, ang ila ginasiling indi makapahilayo sang kagamo.\u201d"
                },
                "21": {
                    "verse_nr": "21",
                    "verse": "Ang mga tawo magadalangdalang sa duta, mawad-an sing paglaom kag gutom. Sa ila kagutom kag sa ila kaakig, pakamalauton nila ang ila hari kag ang ila Dios. Magatangla sila sa langit"
                },
                "22": {
                    "verse_nr": "22",
                    "verse": "ukon magatamod sa duta, pero wala sila sing makita kundi kagamo kag kadulom, makakulogmat nga kadudulman sa diin sila gintabog."
                }
            }
        },
        "9": {
            "chapter_nr": "9",
            "chapter": {
                "1": {
                    "verse_nr": "1",
                    "verse": "Wala sila sing palagyuhan sining tion sang kagamo.\nAng kadutaan sang mga tribo ni Zabulon kag ni Neftali sang una ginpakahuy-an, pero ang palaabuton magadala sang kadungganan sa sini nga kadutaan halin sa Mediteraneo, pakadto sa sidlangan sa duta sa tabok sang Jordan, pa Galilea, sa diin nagaestar ang mga dumoluong."
                },
                "2": {
                    "verse_nr": "2",
                    "verse": "Ang mga tawo nga nagalakat sa kadudulman\nnakakita sing daku nga kapawa.\nNagaestar sila sa duta sang mga landong,\npero karon ang kapawa nagasilak sa ila."
                },
                "3": {
                    "verse_nr": "3",
                    "verse": "O Ginoo, ginhatagan mo sila sing daku nga kalipay,\nginhimo mo nga magmalipayon sila.\nMagahugyaw sila sa imo ginhimo,\nsubong sang paghinugyaw sang mga tawo nga nagaani,\nukon sang mga tawo nga nagapartida sang inagaw nga mga manggad."
                },
                "4": {
                    "verse_nr": "4",
                    "verse": "Kay ginbali mo ang gota nga nagapabug-at sa ila\nkag ang baston nga naghanot sang ila mga abaga.\nIkaw ang naglutos sang pungsod\nnga nagpigos kag nagpamintaha sang imo mga tawo,\nsubong sang imo paglutos sadto anay sang mga hangaway sang Midian."
                },
                "5": {
                    "verse_nr": "5",
                    "verse": "Ang mga botas sang nagpanggubat nga mga hangaway,\nkag ang tanan nila nga mga bayu nga nabulit sang dugo\npagasunogon sa kalayo."
                },
                "6": {
                    "verse_nr": "6",
                    "verse": "Ang isa ka bata matawo sa aton!\nAng isa ka anak nga lalaki ginhatag sa aton!\nKag sia ang aton manginpangulo.\nPagatawgon sia, \u201cMaalam nga Manuglaygay,\u201d\n\u201cGamhanan nga Dios,\u201d \u201cAmay nga wala sing Katubtoban,\u201d\n\u201cPrinsipe sang Paghidait.\u201d"
                },
                "7": {
                    "verse_nr": "7",
                    "verse": "Ang iya harianon nga gahom magadugang,\nang iya ginharian malinong sa gihapon.\nSia ang magapanubli sang trono ni Haring David,\nmagagahom sia sa katarungan kag sa pagkamatarong,\nhalin karon tubtob sa katubtoban.\nAng GINOO sang mga hangaway, nagpat-od nga magahimo sini tanan."
                },
                "8": {
                    "verse_nr": "8",
                    "verse": "Ang Ginoo naghukom sa ginharian sang Israel, sa mga kaliwatan ni Jacob."
                },
                "9": {
                    "verse_nr": "9",
                    "verse": "Ang tanan nga mga tawo sa Israel, ang tagsatagsa nga nagaestar sa siudad sang Samaria, makahibalo nga ang GINOO amo ang nagahimo sini. Karon nagapabugal sila kag nagapahambog. Nagasiling sila"
                },
                "10": {
                    "verse_nr": "10",
                    "verse": "\u201cAng mga balay nga tisa narumpag, pero islan namon ini sing mga balay nga bato. Ang mga balayan nga kahoy nga sikomoro ginpang-utod, pero islan namon ini sing labing maayo nga sedro.\u201d"
                },
                "11": {
                    "verse_nr": "11",
                    "verse": "Ang GINOO nagsudyot sang ila mga kaaway sa pagsalakay sa ila."
                },
                "12": {
                    "verse_nr": "12",
                    "verse": "Ang Siria sa sidlangan kag ang Filistia sa nakatundan nagnganga sang ila mga baba sa paghalunhon sang Israel. Wala sapayan sini ang kaakig sang GINOO wala pa mag-ugdaw, kundi ang iya mga kamot nabayaw pa sa pagsilot."
                },
                "13": {
                    "verse_nr": "13",
                    "verse": "Ang mga Israelinhon wala maghinulsol, bisan ang GINOO sang mga hangaway nagsilot sa ila, wala sila magbalik sa GINOO."
                },
                "14": {
                    "verse_nr": "14",
                    "verse": "Sa isa lang ka adlaw ang GINOO magasilot sa mga pangulo sang Israel kag sang iya mga tawo. Subong sila sang sapat nga pagautdan niya sing ulo kag ikog."
                },
                "15": {
                    "verse_nr": "15",
                    "verse": "Ang ulo amo ang tigulang kag dungganon nga mga tawo, kag ang ikog amo ang mga propeta nga ang ila mga pagtudlo kabutigan!"
                },
                "16": {
                    "verse_nr": "16",
                    "verse": "Ang nagapangulo sini nga mga tawo nagpatalang kag nagpasalangisag sa ila."
                },
                "17": {
                    "verse_nr": "17",
                    "verse": "Gani, indi pag-itugot sang Ginoo nga makapalagyo ang pamatan-on nga mga lalaki kag indi sia magkaluoy sa mga balo kag mga ilo, tungod kay ang tanan nga mga tawo malaut kag indi diosnon, kag ang tanan nga ila ginasiling kabuangan. Wala sapayan sini ang kaakig sang GINOO indi pa mag-ugdaw, kundi ang iya kamot nabayaw pa sa pagsilot sa ila."
                },
                "18": {
                    "verse_nr": "18",
                    "verse": "Ang kalautan sang mga tawo nagadabdab kaangay sang kalayo nga nagasunog sang mga talungon kag mga sapinit. Nagaharahara ini kaangay sang nasunog nga talon nga ang ila madamol nga aso nagatub-ok."
                },
                "19": {
                    "verse_nr": "19",
                    "verse": "Tungod sang kaakig sang GINOO sang mga hangaway, ang iya silot nagadabdab kaangay sang kalayo sa bug-os nga duta kag nagalaglag sang mga pumoluyo, kag ang tagsa ka tawo magaluwas sang iya kaugalingon."
                },
                "20": {
                    "verse_nr": "20",
                    "verse": "Bisan diin lang sa pungsod ang mga tawo magaagaw kag magasabnit sang kalan-on nga ila makita, pero ang ila kagutom indi maumpawan. Kaunon nila bisan pa ang ila kaugalingon nga mga kabataan!"
                },
                "21": {
                    "verse_nr": "21",
                    "verse": "Ang mga pumoluyo sang Manases kag ang mga pumoluyo sang Efraim magasalakay sa isa kag isa, kag dayon magatingob sila sa pagsalakay sang Juda. Wala sapayan sini ang kaakig sang GINOO wala mag-ugdaw, kundi ang iya kamot nabayaw pa sa pagsilot sa ila."
                }
            }
        },
        "10": {
            "chapter_nr": "10",
            "chapter": {
                "1": {
                    "verse_nr": "1",
                    "verse": "Tapos gid kamo! Nagahimo kamo sang indi matarong nga mga kasugoan nga nagapigos sang akon mga tawo."
                },
                "2": {
                    "verse_nr": "2",
                    "verse": "Amo ini ang inyo paagi sa pagkuha sang kinamatarong kag hustisya sang mga imol. Amo ini ang inyo paagi sa pagkuha sang pagkabutang sang mga balo kag mga ilo."
                },
                "3": {
                    "verse_nr": "3",
                    "verse": "Ano ang himuon ninyo kon ang Dios magsilot sa inyo? Ano ang himuon ninyo kon magpadala sa inyo sia sing kalalat-an gikan sa malayo nga pungsod? Diin kamo makadto sa pagpangayo sang bulig? Diin ninyo taguon ang inyo mga manggad?"
                },
                "4": {
                    "verse_nr": "4",
                    "verse": "Mapatay kamo sa inaway ukon guyoron subong mga bihag. Wala sapayan sini ang kaakig sang GINOO wala mag-ugdaw, kundi ang iya kamot nabayaw pa sa pagsilot."
                },
                "5": {
                    "verse_nr": "5",
                    "verse": "Ang GINOO nagsiling, \u201cGinagamit ko ang Asiria subong sang balakol sa pagsilot sang akon mga ginakaakigan."
                },
                "6": {
                    "verse_nr": "6",
                    "verse": "Ginpadala ko ang Asiria sa pagsalakay sa isa ka pungsod nga indi diosnon nga nagpaakig sa akon. Ginpadala ko sila sa pagpang-agaw, pagpangawat kag pagtasak sang mga tawo kaangay sang lunang sa mga dalan.\u201d"
                },
                "7": {
                    "verse_nr": "7",
                    "verse": "Pero ang hari sang Asiria may malain nga tuyo. Nagpamat-od sia sa paglaglag sang madamo nga mga pungsod."
                },
                "8": {
                    "verse_nr": "8",
                    "verse": "Nagapabugal sia, \u201cAng tanan nga mga pangulo sang akon mga hangaway hari!"
                },
                "9": {
                    "verse_nr": "9",
                    "verse": "Gin-agaw ko ang mga siudad sang Calno kag Carquemis, subong man ang mga siudad sang Hamat kag Arpad. Gin-agaw ko man ang Samaria kag Damasco."
                },
                "10": {
                    "verse_nr": "10",
                    "verse": "Ginsilutan ko ang mga ginharian nga nagasimba sa mga diosdios, mga diosdios nga mas madamo pa sang sa yadto didto sa Jerusalem kag Samaria."
                },
                "11": {
                    "verse_nr": "11",
                    "verse": "Ginlaglag ko ang Samaria kag ang tanan niya nga mga diosdios, kag amo man ini ang akon himuon sa Jerusalem kag sa mga imahen nga ginasimba didto.\u201d"
                },
                "12": {
                    "verse_nr": "12",
                    "verse": "Pero ang Ginoo nagasiling, \u201cKon matapos ko na ang akon himuon sa Bukid sang Sion kag sa Jerusalem, silutan ko ang hari sang Asiria tungod sang tanan nga pagpabugal kag pagpahambog niya.\u201d"
                },
                "13": {
                    "verse_nr": "13",
                    "verse": "Ang hari sang Asiria nagapabugal, \u201cAko gid sini tanan ang naghimo. Gamhanan ako, maalam kag maabtik. Ginkuha ko ang mga dulonan sa tunga sang mga pungsod kag ginkuha ko ang ila mga pagkabutang nga ila natipon. Kaangay sang isa ka toro nga baka gintasak ko ang mga nagaestar didto."
                },
                "14": {
                    "verse_nr": "14",
                    "verse": "Ang mga kapungsoran sa kalibutan kaangay sang pugad sang pispis, kag gintipon ko ang ila mga manggad kaangay sang pagtipon ko sang mga itlog. Wala sing pakpak nga nagkapakapa sa pagpahadlok sa akon, ukon nag-iyagak sa akon!\u201d"
                },
                "15": {
                    "verse_nr": "15",
                    "verse": "Pero ang GINOO nagasiling, \u201cMakasiling bala ang wasay nga mas gamhanan pa sia sang sa tawo nga nagagamit sa iya? Labi pa bala ka importante ang lagari sang sa tawo nga nagagamit sini? Ang balakol wala nagadala sang tawo kundi ang tawo nagadala sang balakol.\u201d"
                },
                "16": {
                    "verse_nr": "16",
                    "verse": "Ang GINOO sang mga hangaway magapadala sing balatian sa pagsilot sang iya mabakod nga mga hangaway. Sa ila mga lawas may kalayo nga nagapadayon sa pagdabdab."
                },
                "17": {
                    "verse_nr": "17",
                    "verse": "Ang Dios, ang kapawa sang Israel, manginkalayo. Ang balaan nga Dios sang Israel mangin-isa ka nagadabdab nga kalayo nga magasunog sang tanan sa isa lang ka adlaw, bisan ang mga sapinit kag mga talungon."
                },
                "18": {
                    "verse_nr": "18",
                    "verse": "Ang madamol nga mga kagulangan kag ang mga kaumhan pagalaglagon sing bug-os, pareho sang paglaglag sang isa ka makamamatay nga balatian sang isa ka tawo."
                },
                "19": {
                    "verse_nr": "19",
                    "verse": "Diutay lang ang mabilin sa mga kakahuyan nga bisan ang isa ka bata makaisip sini."
                },
                "20": {
                    "verse_nr": "20",
                    "verse": "Ang tion magaabot nga ang mga tawo sang Israel nga nagkalabilin nga buhi indi na magsalig sa pungsod nga diutayan lang magpapas sa ila. Magasalig na gid sila sa GINOO, ang balaan nga Dios sang Israel."
                },
                "21": {
                    "verse_nr": "21",
                    "verse": "Pila lamang ka bilog sang mga tawo sang Israel ang magabalik sa ila gamhanan nga Dios."
                },
                "22": {
                    "verse_nr": "22",
                    "verse": "Bisan karon may madamo nga mga tawo sa Israel subong sang mga balas sa baybayon, pila lamang ka bilog ang magabalik. Ang kalaglagan natigana para sa mga tawo, kag nagakabagay gid ini."
                },
                "23": {
                    "verse_nr": "23",
                    "verse": "Huo, sa bug-os nga duta ang GINOONG Dios sang mga hangaway magapadala sing kalaglagan, suno sa iya ginsiling nga iya himuon."
                },
                "24": {
                    "verse_nr": "24",
                    "verse": "Ang GINOONG Dios sang mga hangaway nagasiling sa iya mga tawo nga nagaestar sa Sion, \u201cIndi kamo magkahadlok sa mga taga-Asiria, bisan nga ginapaantos nila kamo subong sang ginhimo sang mga Ehiptohanon."
                },
                "25": {
                    "verse_nr": "25",
                    "verse": "Sa indi lamang madugay tapuson ko ang akon pagsilot sa inyo kag dayon papason ko sila."
                },
                "26": {
                    "verse_nr": "26",
                    "verse": "Ako, ang GINOO sang mga hangaway, magahanot sa ila sang akon latigo subong sang akon paghanot sang mga tawo sa Midian sa Igang sang Oreb. Pagasilutan ko ang Asiria subong sang akon pagsilot sang Ehipto."
                },
                "27": {
                    "verse_nr": "27",
                    "verse": "Kon mag-abot ina nga tion, hilwayon ko kamo sa gahom sang Asiria, kag ang ila gota indi na magpabug-at sa inyo liog.\u201d"
                },
                "28": {
                    "verse_nr": "28",
                    "verse": "Ang mga kaaway nag-agaw sang siudad sang Ayat! Gin-agyan nila ang Migron! Ginbilin nila ang ila mga dala sa Mikmas!"
                },
                "29": {
                    "verse_nr": "29",
                    "verse": "Nakalampuwas sila sa alagyan kag nagpabilin sila sing isa ka gab-i sa Geba! Ang mga tawo sa banwa sang Rama ginakulbaan, kag ang mga tawo sa Gebeat nga amo ang banwa ni Haring Saul nagpalalagyo."
                },
                "30": {
                    "verse_nr": "30",
                    "verse": "Mga pumoluyo sang Galim, magsinggit kamo! Mga pumoluyo sang Laisa, magpamati kamo! Mga pumoluyo sang Anatot, magsabat kamo!"
                },
                "31": {
                    "verse_nr": "31",
                    "verse": "Ang mga pumoluyo sang Madmena kag Gebim nagapalalagyo sa pagluwas sang ila mga kabuhi."
                },
                "32": {
                    "verse_nr": "32",
                    "verse": "Karon gid nga adlaw ang mga kaaway yara sa banwa sang Nob, kag didto nagaumol sila sa Bukid sang Sion, sa siudad sang Jerusalem."
                },
                "33": {
                    "verse_nr": "33",
                    "verse": "Ang GINOO, ang GINOO sang mga hangaway, magapukan sa ila, pareho sang mga sanga sang kahoy nga gintapas. Ang labing bugalon kag labing mataas sa ila tanan pagautdon kag pagapanuboon."
                },
                "34": {
                    "verse_nr": "34",
                    "verse": "Ang GINOO magatapas sa ila kaangay sang kahoy sa tunga sang kagulangan nga ginapulod sang wasay, pareho sang pagkapukan sang labing maayo nga mga kahoy sang Libano!"
                }
            }
        },
        "11": {
            "chapter_nr": "11",
            "chapter": {
                "1": {
                    "verse_nr": "1",
                    "verse": "Ang harianon nga linahi ni David kaangay sang isa ka kahoy nga ginpulod, pero subong sang pagpanalingsing sang puno sang kahoy nga ginpulod, subong man magabangon ang bag-o nga hari gikan sa mga kaliwat ni David."
                },
                "2": {
                    "verse_nr": "2",
                    "verse": "Ang Espiritu sang GINOO magahatag sa iya sing kaalam,\nsang ihibalo kag sang abilidad sa paggahom sa iya mga tawo.\nMakilala niya ang kabubot-on sang GINOO kag magapasidungog sia sa iya"
                },
                "3": {
                    "verse_nr": "3",
                    "verse": "kag may kalipay sia sa pagtuman sa iya.\nIndi sia maghukom paagi sa iya makita ukon paagi sa sugidsugid lang."
                },
                "4": {
                    "verse_nr": "4",
                    "verse": "Pagahukman niya ang mga imol sing nagakaigo,\nkag apinan niya ang kinamatarong sang mga mapainuboson.\nSa iya mando ang katawhan pagasilutan,\nkag ang malaut nga mga tawo magakalamatay."
                },
                "5": {
                    "verse_nr": "5",
                    "verse": "Magagahom sia sa iya mga tawo sa katarungan kag kamatuoran."
                },
                "6": {
                    "verse_nr": "6",
                    "verse": "Ang mga lobo kag mga kordero magaupdanay nga may kalinong,\nkag ang mga leopardo magaluko upod sa mga tinday sang mga kanding.\nAng mga tinday sang baka kag ang mga tutoy sang leon magakaon sing tingob,\nkag ang magamay nga mga kabataan amo ang magatatap sa ila."
                },
                "7": {
                    "verse_nr": "7",
                    "verse": "Ang mga baka kag mga uso magasalo sa pagkaon,\nkag ang ila mga tinday kag mga tutoy magaluko sing tingob nga may kalinong.\nAng mga leon magahalab sang dagami, kaangay sang mga baka."
                },
                "8": {
                    "verse_nr": "8",
                    "verse": "Bisan ang lapsag indi maano\nkon maghampang sia malapit sa dalitan nga man-og."
                },
                "9": {
                    "verse_nr": "9",
                    "verse": "Sa Sion, ang balaan nga bukid sang Dios,\nwala sing butang nga makahalit ukon malaut.\nAng duta mapuno sang pagkilala sa GINOO\nsubong sang mga kadagatan nga puno sang tubig."
                },
                "10": {
                    "verse_nr": "10",
                    "verse": "Ang adlaw magaabot nga ang bag-o nga hari halin sa kaliwat ni David mangintanda sa mga kapungsoran. Magatipon sila sing tingob sa iya harianon nga siudad kag magapasidungog sa iya."
                },
                "11": {
                    "verse_nr": "11",
                    "verse": "Kon ina nga adlaw magaabot, ang Ginoo magagamit liwat sang iya gahom kag dalhon niya pauli ang iya mga tawo nga nabilin sa Asiria, sa Ehipto, sa mga duta sang Patros, sang Etiopia, sang Elam, sang Babilonia, sang Hamat, sa mga baybayon kag sa mga kapuloan sang dagat."
                },
                "12": {
                    "verse_nr": "12",
                    "verse": "Ang Ginoo magabayaw sang isa ka bandera sa pagpakita sa mga kapungsoran nga ginatipon niya liwat ang naglalapta nga mga tawo sang Israel kag Juda, kag pabalikon sila gikan sa apat ka pamusod sang duta."
                },
                "13": {
                    "verse_nr": "13",
                    "verse": "Ang ginharian sang Israel indi na magkahisa sa Juda, kag ang Juda indi na manginkaaway sang Israel."
                },
                "14": {
                    "verse_nr": "14",
                    "verse": "Magatingob sila sa pagsalakay sang mga Filistinhon sa nakatundan kag magpang-agaw sang mga pagkabutang sang mga tawo nga nagaestar sa sidlangan. Lutoson nila ang mga tawo sang Edom kag Moab, kag ang mga tawo sang Ammon magatuman sa ila."
                },
                "15": {
                    "verse_nr": "15",
                    "verse": "Ang GINOO magapamala sang gulfo sang dagat sang Ehipto, kag magapadala sia sang mainit nga hangin sa pagpamala sang Eufrates, kag magabilin lamang sang pito ka magamay nga mga sapa, agod nga ang bisan sin-o makatabok."
                },
                "16": {
                    "verse_nr": "16",
                    "verse": "May malapad nga kalsada halin sa Asiria para sa iya mga tawo nga Israelinhon nga nabilin didto, subong nga may malapad nga kalsada nga gin-agyan sang ila mga katigulangan sang paghalin nila sa Ehipto."
                }
            }
        },
        "12": {
            "chapter_nr": "12",
            "chapter": {
                "1": {
                    "verse_nr": "1",
                    "verse": "Ang adlaw magaabot nga ang mga tawo magaamba:\n\u201cO GINOO, nagadayaw ako sa imo! Naakig ikaw sa akon,\npero karon ginalipay mo ako kag wala na ikaw maakig."
                },
                "2": {
                    "verse_nr": "2",
                    "verse": "Ang Dios akon manluluwas,\nmagasalig ako sa iya kag indi magkahadlok.\nAng GINOO nagahatag sa akon sing gahom kag kusog,\nsia akon manluluwas."
                },
                "3": {
                    "verse_nr": "3",
                    "verse": "Subong nga ang mabugnaw nga tubig nagahatag kalipay sa ginauhaw,\ngani ang mga tawo sang Dios nagakalipay kon luwason niya sila.\u201d"
                },
                "4": {
                    "verse_nr": "4",
                    "verse": "Ang adlaw magaabot nga ang mga tawo magaamba:\n\u201cMagpasalamat kamo sa GINOO! Panawag kamo sa iya sa pagpangayo sing bulig!\nIsugid sa tanan nga mga kapungsoran ang iya ginhimo!\nSugiri sila kon daw ano sia ka gamhanan!"
                },
                "5": {
                    "verse_nr": "5",
                    "verse": "Mag-amba sa GINOO, tungod sang dalagku nga mga butang nga iya ginhimo.\nIwaragwag ang balita sa bug-os nga kalibutan."
                },
                "6": {
                    "verse_nr": "6",
                    "verse": "Ang tagsatagsa nga nagaestar sa Sion magsinggit kag magkanta!\nAng balaan nga Dios sang Israel gamhanan,\nkag nagaestar sia sa tunga sang iya mga tawo.\u201d"
                }
            }
        },
        "13": {
            "chapter_nr": "13",
            "chapter": {
                "1": {
                    "verse_nr": "1",
                    "verse": "Amo ini ang mensahe halin sa Dios nahanungod sang Babilonia nga nabaton ni Isaias nga anak ni Amoz."
                },
                "2": {
                    "verse_nr": "2",
                    "verse": "Sa putokputokan sang mahawan nga bakulod, ibayaw ang bandera sa inaway! Magmando ka sa mga soldado kag magbayaw sang imo kamot subong nga tanda sa pagsalakay sang mga pwerta sang bugalon nga siudad."
                },
                "3": {
                    "verse_nr": "3",
                    "verse": "Ang GINOO nagtawag sang iya maisog kag gamhanan nga mga hangaway sa pagpakig-away para sa GINOO sa pagsilot sa mga naakigan niya."
                },
                "4": {
                    "verse_nr": "4",
                    "verse": "Pamatii ang ginahod sa mga kabukiran\u2014ang ginual sang madamo nga mga tawo, ang kinagubot sang mga kapungsoran kag mga ginharian nga nagatililipon. Ang GINOO sang mga hangaway nagaaman sang iya mga soldado para sa inaway."
                },
                "5": {
                    "verse_nr": "5",
                    "verse": "Nagaabot sila halin sa mga kapungsoran sa malayo nga bahin sang duta. Sa iya kaakig ang GINOO nagaabot sa paglaglag sang bug-os nga pungsod."
                },
                "6": {
                    "verse_nr": "6",
                    "verse": "Maghaya kamo sa kasakit! Ang adlaw sang GINOO malapit na, ang adlaw nga ang Dios nga Makagagahom magadala sang kalaglagan."
                },
                "7": {
                    "verse_nr": "7",
                    "verse": "Ang tagsa ka abaga sang tawo magahuyhoy, kag ang tagsatagsa madulaan sing kaisog."
                },
                "8": {
                    "verse_nr": "8",
                    "verse": "Sila tanan magakurog sa kahadlok kag magaantos sang kasakit, subong sang isa ka manugbata nga ginasakitan. Magatinulokay sila nga may kakugmat, kag ang ila mga guya mapuno sing kahuya."
                },
                "9": {
                    "verse_nr": "9",
                    "verse": "Ang adlaw sang GINOO magaabot\u2014ang mapintas nga adlaw sang iya kaakig kag kasingkal. Ang duta mangin-isa ka desierto kag ang tagsa ka makasasala laglagon."
                },
                "10": {
                    "verse_nr": "10",
                    "verse": "Ang tagsa ka bituon kag ang tagsa ka grupo sang mga kabituonan indi na magsiga. Ang adlaw magadulom sa iya pagbutlak, kag ang bulan indi na maghatag sang iya kapawa."
                },
                "11": {
                    "verse_nr": "11",
                    "verse": "Ang GINOO nagasiling, \u201cMagadala ako sang kalalat-an sa duta kag silutan ko ang tanan nga malaut nga mga tawo tungod sang ila mga sala. Pauboson ko ang tagsa ka bugalon kag silutan ko ang tagsatagsa nga matinaastaason kag mapintas."
                },
                "12": {
                    "verse_nr": "12",
                    "verse": "Ang mabilin nga mga buhi mas malaka pa sang sa puraw nga bulawan."
                },
                "13": {
                    "verse_nr": "13",
                    "verse": "Pakurogon ko ang mga kalangitan, kag uyogon ko ang duta gikan sa iya nahamtangan sa sadtong adlaw kon ako, ang GINOO sang mga hangaway, magpakita sang akon kaakig."
                },
                "14": {
                    "verse_nr": "14",
                    "verse": "\u201cAng mga dumoluong nga nagaestar sa Babilonia magapalagyo pauli sa ila kaugalingon nga mga duta, nga nagaalaplaag kaangay sang usa nga nagapalagyo sa mga mangangayam, kaangay sang mga karnero nga wala sing manugbantay."
                },
                "15": {
                    "verse_nr": "15",
                    "verse": "Ang bisan sin-o nga madakpan bun-on agod mapatay."
                },
                "16": {
                    "verse_nr": "16",
                    "verse": "Ang ila mga lapsag pagalampusan tubtob mapatay, ang ila mga balay pagakawatan kag ang ila mga asawa pagalugoson samtang nagatan-aw sila nga wala sing mahimo.\u201d"
                },
                "17": {
                    "verse_nr": "17",
                    "verse": "Ang GINOO nagasiling, \u201cSudyoton ko ang mga taga-Midia sa pagsalakay sang Babilonia. Wala sila nagasapak sang pilak ukon sang bulawan."
                },
                "18": {
                    "verse_nr": "18",
                    "verse": "Pamatyon nila ang pamatan-on nga mga lalaki sang ila mga pana. Indi sila magkaluoy sa mga lapsag kag mga kabataan."
                },
                "19": {
                    "verse_nr": "19",
                    "verse": "Ang Babilonia amo ang labing matahom nga ginharian sa tanan amo ini ang bugal sang iya mga pumoluyo. Pero ako, ang GINOO, magalaglag sang Babilonia subong sang akon ginhimo sa Sodoma kag Gomorra!"
                },
                "20": {
                    "verse_nr": "20",
                    "verse": "Wala na sing may magaestar didto liwat. Wala na sing lagawan nga Arabiahanon nga magapatindog sang iya tolda didto, kag wala sing manugbantay sang mga karnero nga magapahalab sang iya panong didto."
                },
                "21": {
                    "verse_nr": "21",
                    "verse": "Mangin-isa ini ka lugar sa diin magaestar ang mga sapat sa desierto, kag ang mga bukaw magahimo sang ila mga pugad. Ang mga ostrit magaestar didto, kag ang talunon nga mga kanding magalumpatlumpat sa mga ginub-an."
                },
                "22": {
                    "verse_nr": "22",
                    "verse": "Ang mga inuwang sang mga lobo kag talunon nga mga ido magalanog sa mga tore kag mga palasyo. Ang tion sang Babilonia nag-abot na! Madali na lang ang iya mga adlaw matapos.\u201d"
                }
            }
        },
        "14": {
            "chapter_nr": "14",
            "chapter": {
                "1": {
                    "verse_nr": "1",
                    "verse": "Ang GINOO magakaluoy liwat sa iya mga tawo nga Israelinhon, kag magapili sa ila nga mangin-iya kaugalingon. Paestaron niya sila liwat sa ila kaugalingon nga duta, kag ang mga dumoluong magaabot kag magaestar didto upod sa ila."
                },
                "2": {
                    "verse_nr": "2",
                    "verse": "Madamo nga mga kapungsoran ang magabulig sa mga tawo sang Israel sa pagbalik sa duta nga ginhatag sang GINOO sa ila, kag didto ang mga kapungsoran magaalagad sa Israel subong mga ulipon. Ang mga nagbihag anay sang Israel manginbihag karon sang Israel, kag ang mga tawo sang Israel magagahom sang mga nagpigos anay sa ila."
                },
                "3": {
                    "verse_nr": "3",
                    "verse": "Ang GINOO magahatag sa mga tawo sang Israel sing kapahuwayan sa ila mga kasakit kag mga pag-antos, kag sa ila mabudlay nga hilikuton nga ginpilit sila sa pag-obra."
                },
                "4": {
                    "verse_nr": "4",
                    "verse": "Kon himuon niya ini, yagutaon nila ang hari sang Babilonia kag magasiling:\n\u201cAng mapintas nga hari napukan! Indi na gid sia makapamigos liwat!"
                },
                "5": {
                    "verse_nr": "5",
                    "verse": "Gintapos sang GINOO ang gahom sang malaut nga mga pangulo"
                },
                "6": {
                    "verse_nr": "6",
                    "verse": "nga sa ila kaakig nagpigos sa mga katawhan kag wala gid mag-untat sa paghingabot sa mga kapungsoran nga ila gindaog."
                },
                "7": {
                    "verse_nr": "7",
                    "verse": "Sa katapusan ang bug-os nga kalibutan nakaagom sing kapahuwayan kag paghidait, kag ang tagsatagsa nagakanta sa kalipay."
                },
                "8": {
                    "verse_nr": "8",
                    "verse": "Ang mga kahoy nga sipres kag ang mga sedro sang Libano nagakasadya tungod sang pagkapukan sang hari, tungod kay wala na sing isa nga magapulod sa ila, karon nga wala na sia!"
                },
                "9": {
                    "verse_nr": "9",
                    "verse": "\u201cAng kalibutan sang mga patay handa na sa pag-abiabi sa hari sang Babilonia. Ang mga kalag sadtong mga pangulo anay sa duta nagakinagual. Ang mga kalag sang mga hari nagatindog halin sa ila mga trono."
                },
                "10": {
                    "verse_nr": "10",
                    "verse": "Sila tanan nagasiling sa iya, \u2018Karon pareho na ikaw kaluya sa amon. Kaangay na ikaw sa amon!"
                },
                "11": {
                    "verse_nr": "11",
                    "verse": "Sang una ginapasidunggan ka sang tinukar sang mga arpa, pero karon yari na ikaw sa kalibutan sang mga patay! Ang imo higdaan puno sang mga ulod kag ang imo habol mga ulod.\u2019\u201d"
                },
                "12": {
                    "verse_nr": "12",
                    "verse": "O hari sang Babilonia, masanag nga kabugwason, nahulog ikaw halin sa langit! Sang una ginapangdaog mo ang mga kapungsoran, pero karon ginhaboy ikaw sa duta."
                },
                "13": {
                    "verse_nr": "13",
                    "verse": "Nagpamat-od ikaw sa pagsaka sa langit, kag sa pagpahamtang sang imo trono sa ibabaw sang labing mataas nga mga bituon. Nagahunahuna ka nga magagahom subong isa ka hari sa bukid sa aminhan sa diin ang mga dios nagatililipon."
                },
                "14": {
                    "verse_nr": "14",
                    "verse": "Nagsiling ka nga magasaka ka sa ibabaw sang mga panganod kag manginkaangay sang Labing Mataas."
                },
                "15": {
                    "verse_nr": "15",
                    "verse": "Pero sa baylo sini, ginhaboy ka sa kaidadalman sang kalibutan sang mga patay."
                },
                "16": {
                    "verse_nr": "16",
                    "verse": "Ang mga patay magatulok kag mahayanghag sa imo kag magasiling, \u201cAmo bala ini ang tawo nga nag-uyog sang duta kag nagpakurog sang mga ginharian?"
                },
                "17": {
                    "verse_nr": "17",
                    "verse": "Amo bala ini ang nagguba sang mga siudad kag naghimo sang kalibutan nga isa ka desierto? Amo bala ini ang wala naghilway sang iya mga binilanggo ukon nagpapauli sa ila?\u201d"
                },
                "18": {
                    "verse_nr": "18",
                    "verse": "Ang tanan nga mga hari sang duta nagahamyang sa ila matahom nga mga lulobngan"
                },
                "19": {
                    "verse_nr": "19",
                    "verse": "pero ikaw wala sing lulobngan kag ang imo bangkay ihaboy nga madunot. Gintabunan ini sang mga bangkay sang mga soldado nga nagkalamatay sa inaway, nga ginpanghaboy sa mga batuhon nga buho, kag gintasak."
                },
                "20": {
                    "verse_nr": "20",
                    "verse": "Indi ikaw pag-ilubong kaangay sang iban nga mga hari, tungod kay ginlaglag mo ang imo pungsod kag ginpamatay mo ang imo mga tawo. Wala sing may mabilin nga buhi sa imo malaut nga panimalay."
                },
                "21": {
                    "verse_nr": "21",
                    "verse": "Sugori na ang pagpamatay! Ang mga anak nga lalaki sining hari magakalamatay tungod sang mga sala sang ila mga katigulangan. Wala sing isa sa ila nga magagahom sa duta ukon magapatindog sing mga siudad."
                },
                "22": {
                    "verse_nr": "22",
                    "verse": "Ang GINOO sang mga hangaway nagasiling, \u201cSalakayon ko kag laglagon ang Babilonia. Wala ako sing ibilin nga buhi, bisan mga kabataan. Ako, ang GINOO, naghambal sini."
                },
                "23": {
                    "verse_nr": "23",
                    "verse": "Himuon ko ang Babilonia nga isa ka katunggan, kag ang mga bukaw magaestar didto. Gamitan ko sang silhig ang Babilonia, nga magalaglag sang tanan nga mga butang. Ako, ang GINOO sang mga hangaway, naghambal sini.\u201d"
                },
                "24": {
                    "verse_nr": "24",
                    "verse": "Ang GINOO sang mga hangaway nagpanumpa: \u201cAng akon ginplano mahanabo. Ang akon ginpat-od matuman."
                },
                "25": {
                    "verse_nr": "25",
                    "verse": "Laglagon ko ang mga Asiriahanon sa akon duta nga Israel kag tasakon ko sila sa akon mga kabukiran. Hilwayon ko ang akon mga tawo gikan sa gota sang mga Asiriahanon kag sa ila mga palas-anon."
                },
                "26": {
                    "verse_nr": "26",
                    "verse": "Amo ini ang akon plano para sa kalibutan, kag ang akon kamot nagabayaw na sa pagsilot sa mga kapungsoran.\u201d"
                },
                "27": {
                    "verse_nr": "27",
                    "verse": "Ang GINOO sang mga hangaway nagpamat-od sa paghimo sini, ginbayaw na niya ang iya kamot sa pagsilot kag wala sing isa nga makapugong sa iya."
                },
                "28": {
                    "verse_nr": "28",
                    "verse": "Amo ini ang mensahe nga ginpahibalo sa tuig sang pagkapatay ni Haring Acaz."
                },
                "29": {
                    "verse_nr": "29",
                    "verse": "Mga pumoluyo sang Filistia, ang baston nga ginbunal sa inyo nabali, pero wala kamo sing rason sa pagkasadya. Kon ang isa ka man-og mapatay, ang labi pa gid ka dalitan nga man-og magailis sa iya. Ang itlog sang man-og nagabuto sing dragon nga nagalupad."
                },
                "30": {
                    "verse_nr": "30",
                    "verse": "Ang GINOO manginmanugbantay sang mga imol sa iya mga katawhan kag paestaron niya sila nga hilway sa katalagman. Pero, kamo nga mga Filistinhon, padalhan niya sing tama nga gutom nga wala sing isa sa inyo nga mabuhi."
                },
                "31": {
                    "verse_nr": "31",
                    "verse": "Magsinggit kag magpangayo sing bulig, tanan kamo nga mga siudad sang Filistia! Tanan kamo magkahadlok! Ang nagadulom nga yab-ok nagapalapit halin sa aminhan, mga hangaway ini nga wala sing matalaw nga nakaimpon."
                },
                "32": {
                    "verse_nr": "32",
                    "verse": "Ano bala ang isabat naton sa mga mensahero nga nag-abot halin sa Filistia? Sugiran naton sila nga ang GINOO nagpalig-on sang Sion, kag ang iya mga pumoluyo nga nagaantos makadangop didto."
                }
            }
        },
        "15": {
            "chapter_nr": "15",
            "chapter": {
                "1": {
                    "verse_nr": "1",
                    "verse": "Amo ini ang mensahe nahanungod sa Moab.\nAng mga siudad sang Ar kag Kir ginlaglag sa isa lang ka gab-i, kag wala sing tinimoktimok sa bug-os nga duta sang Moab."
                },
                "2": {
                    "verse_nr": "2",
                    "verse": "Ang mga tawo sang Dibon nagtaklad sa bakulod sa paghaya sa altar. Ang mga tawo sang Moab magapanalambiton sa kasubo sa mga siudad sang Nebo kag Medeba, ginkiskisan nila ang ila mga ulo kag ginbarbasan nila ang ila bungot sa kasubo."
                },
                "3": {
                    "verse_nr": "3",
                    "verse": "Ang mga tawo sa mga dalan nagabayo sang sako, sa mga plasa sang siudad kag sa mga atop sang balay ang mga tawo nagalalaw kag nagahinibi."
                },
                "4": {
                    "verse_nr": "4",
                    "verse": "Ang mga tawo sang Hesbon kag Eleale nagasinggit, kag mabatian ini tubtob sa Jahaz. Bisan ang mga soldado nagakurog, kay nadulaan sila sing kaisog."
                },
                "5": {
                    "verse_nr": "5",
                    "verse": "Ang akon tagipusoon nagapangasubo tungod sa Moab! Ang mga tawo nagpalagyo pakadto sa banwa sang Zoar kag sa Eglat-selisiya. Ang iban nagtaklad sa alagyan pakadto sa Luhit, nga nagahibi samtang nagataklad, ang iban nagpalagyo sa Horonaim nga nagagurahab."
                },
                "6": {
                    "verse_nr": "6",
                    "verse": "Ang Sapa sang Nimrim nahubsan kag ang hilamon sa kilid sini nalaya, kag wala gid sing tanom nga buhi nga nabilin."
                },
                "7": {
                    "verse_nr": "7",
                    "verse": "Ang mga tawo nagtabok sa sapa nga madamo sang mga kahoy nga sawse, kag nagatinguha sila sa pagpalagyo nga dala ang ila mga pagkabutang."
                },
                "8": {
                    "verse_nr": "8",
                    "verse": "Bisan diin sa mga dulonan sang Moab mabatian ang mga sininggit. Mabatian ini sa mga banwa sang Eglaim kag Beerelim."
                },
                "9": {
                    "verse_nr": "9",
                    "verse": "Sa banwa sang Dibon ang suba nagapula tungod sang dugo, kag ang Dios may ginatigana nga sobra pa kalain para sa mga tawo didto. Pat-od gid nga may magaagay nga dugo tungod sa pagpamatay sang tagsatagsa nga mabilin sa Moab."
                }
            }
        },
        "16": {
            "chapter_nr": "16",
            "chapter": {
                "1": {
                    "verse_nr": "1",
                    "verse": "Halin sa siudad sang Sela sa desierto, ang mga tawo sang Moab nagapadala sing isa ka kordero subong nga dulot sa nagagahom sa Jerusalem."
                },
                "2": {
                    "verse_nr": "2",
                    "verse": "Nagahulat sila sa mga pangpang sang Suba sang Arnon, kag nagapakadto pakari subong sang mga pispis nga gintabog halin sa ila mga pugad."
                },
                "3": {
                    "verse_nr": "3",
                    "verse": "Nagasiling sila sa mga tawo sang Juda, \u201cTudloi kami kon ano ang amon himuon. Apini kami kaangay sang isa ka kahoy nga nagahatag sing handong sa init sang udtong adlaw, kag papahuwaya kami sa inyo handong. Nagpalagyo kami, tagoa kami sa lugar nga wala sing may makakita sa amon."
                },
                "4": {
                    "verse_nr": "4",
                    "verse": "Paestara kami sa inyo duta. Apini kami sa luyag maglaglag sa amon.\u201d\nAng pagpigos kag ang kalaglagan magauntat, kag ang nagalaglag sang pungsod mawala."
                },
                "5": {
                    "verse_nr": "5",
                    "verse": "Dayon ang isa sang mga kaliwat ni David manginhari, kag magagahom sia sa mga tawo nga may katutom kag paghigugma. Maabtik sia sa paghimo sing matarong kag tinguhaon niya nga ang hustisya matuman."
                },
                "6": {
                    "verse_nr": "6",
                    "verse": "Ang mga tawo sang Juda nagasiling, \u201cNabatian namon kon daw ano ka bugalon ang mga tawo sang Moab. Nahibaluan namon nga hambog sila kag matinaastaason, pero ang ila pagpabugal wala sing pulos.\u201d"
                },
                "7": {
                    "verse_nr": "7",
                    "verse": "Ang mga tawo sang Moab magahibi tungod sang mga kabudlayan nga ila ginaantos. Tanan sila magahibi kon ila madumdoman ang manamit nga pagkaon nga ila ginkaon sa siudad sang Kir-heres. Magapangalisod sila."
                },
                "8": {
                    "verse_nr": "8",
                    "verse": "Ang mga ulomhan malapit sa Hesbon kag ang mga talamnan sang ubas sa Sibma nalaglag, yadtong mga talamnan sang ubas nga ang iya bino nagpahubog anay sang mga pangulo sang mga kapungsoran. Sang una ang mga talamnan sang ubas naglambot tubtob sa siudad sang Jazer, pakadto sa desierto sa sidlangan kag sa nakatundan tubtob sa pihak nga bahin sang Patay nga Dagat."
                },
                "9": {
                    "verse_nr": "9",
                    "verse": "Karon nagahibi ako tungod sang mga talamnan sang ubas sang Sibma subong sang akon paghibi para sa Jazer. Ang akon mga luha nagatulo tungod sa Hesbon kag Eleale, tungod kay wala sing ani agod magkasadya ang mga tawo."
                },
                "10": {
                    "verse_nr": "10",
                    "verse": "Wala sing isa nga malipayon karon sa duta nga maayo kag mapatubason. Wala sing isa nga nagasinggit ukon nagakanta sa mga talamnan sang ubas. Wala sing isa nga nagalinas sang ubas agod himuon nga bino, ang sininggit sang kalipay natapos na."
                },
                "11": {
                    "verse_nr": "11",
                    "verse": "Nagapanghayhay ako tungod sa kasubo para sa Moab kag sa kasakit tungod sa Kir-heres."
                },
                "12": {
                    "verse_nr": "12",
                    "verse": "Ang mga tawo sang Moab ginakapuyan sing balikbalik sa ila mga altar sa bukid kag sa ila mga templo sa pagpangamuyo, pero indi gid ini makabulig sa ila."
                },
                "13": {
                    "verse_nr": "13",
                    "verse": "Amo ini ang mensahe nga ginhatag anay sang GINOO nahanungod sa Moab."
                },
                "14": {
                    "verse_nr": "14",
                    "verse": "Kag karon ang GINOO nagasiling, \u201cSa sulod sang tatlo ka tuig, ang madamo nga manggad sang Moab madula. Nahanungod sa iya madamo nga mga tawo, pila lamang ka bilog ang mabilin nga buhi, kag manginmaluya sila.\u201d"
                }
            }
        },
        "17": {
            "chapter_nr": "17",
            "chapter": {
                "1": {
                    "verse_nr": "1",
                    "verse": "Amo ini ang mensahe nahanungod sa Damasco.\nAng GINOO nagsiling, \u201cAng Damasco indi na mangin-isa ka siudad, mangintinumpokan na lamang ini sang mga ginub-an."
                },
                "2": {
                    "verse_nr": "2",
                    "verse": "Ang mga siudad sang Siria pagabayaan sing dayon. Manginhalalban ini sang mga karnero kag mga baka, kag wala sing isa nga magatabog sa ila."
                },
                "3": {
                    "verse_nr": "3",
                    "verse": "Ang Israel wala sing pamakod, kag ang Damasco madulaan sing kahilwayan. Ang nabilin nga mga Siriahanon nga buhi mahuy-an kaangay sang mga tawo sang Israel. Ako, ang GINOO sang mga hangaway naghambal sini.\u201d"
                },
                "4": {
                    "verse_nr": "4",
                    "verse": "Ang GINOO nagsiling, \u201cMagaabot ang adlaw nga mauntat ang pagkagamhanan sang Israel, kag ang iya manggad pagabayluhan sang kaimulon."
                },
                "5": {
                    "verse_nr": "5",
                    "verse": "Ang Israel manginkaangay sang talamnan nga ang mga uhay nagarab kag natipon, subong kamingaw sang talamnan sa Kapatagan sang Refaim sa tapos ini magaraban."
                },
                "6": {
                    "verse_nr": "6",
                    "verse": "Pila lamang ka bilog nga mga tawo ang mabilin nga buhi, kag ang Israel manginkaangay sa isa ka kahoy nga olivo nga gindugos ang iya bunga luas lamang sa duha ukon tatlo nga nabilin sa putokputokan nga sanga ukon apat ukon lima sa naidalom nga mga sanga. Ako, ang GINOONG Dios sang Israel, naghambal sini.\u201d"
                },
                "7": {
                    "verse_nr": "7",
                    "verse": "Kon mag-abot ina nga adlaw, ang mga tawo magadangop sa ila Manunuga, ang balaan nga Dios sang Israel sa pagpangayo sing tabang."
                },
                "8": {
                    "verse_nr": "8",
                    "verse": "Indi na sila magsalig sa mga altar nga ginhimo sang ila mga kamot, ukon magsalig sa ila kaugalingon nga mga binuhatan\u2014ang mga simbulo sang diosa nga si Asera kag mga altar nga ginasunogan sang mga insyenso."
                },
                "9": {
                    "verse_nr": "9",
                    "verse": "Kon mag-abot ina nga adlaw, ang napamakuran nga mga siudad pagabayaan kag malaglag kaangay sang mga siudad sang mga Hevhanon kag mga Amornon nga ginbayaan nila sa ila pagpalagyo sa mga tawo sang Israel."
                },
                "10": {
                    "verse_nr": "10",
                    "verse": "O Israel, ginkalimtan mo ang Dios nga nagluwas sa imo, kag nag-apin sa imo kaangay sang daku nga bato. Sa baylo, naghimo ikaw sang mga hardin nga ginasimbahan agod pasidunggan ang dumoluong nga dios."
                },
                "11": {
                    "verse_nr": "11",
                    "verse": "Pero bisan ini nagatubo kag nagapamulak sa amo gid nga adlaw sang imo pagtanom sini, wala ikaw sing patubas nga makuha. Ang imo lamang makuha amo ang kabudlayan kag kasakitan nga wala sing bulong."
                },
                "12": {
                    "verse_nr": "12",
                    "verse": "Ang gamhanan nga mga pungsod nagakinagula nga ang ila kagahod kaangay sang hagunos sang dagat, kaangay sang pagdaguhob sang dalagku nga mga balod."
                },
                "13": {
                    "verse_nr": "13",
                    "verse": "Ang mga pungsod nagasalakay subong sang nagasagana nga mga balod, pero ang Dios nagasabdong sa ila kag nagapalagyo sila, nga napalid kaangay sang yab-ok sa higad sang bukid, pareho sang dagami nga ginadala sang buhawi."
                },
                "14": {
                    "verse_nr": "14",
                    "verse": "Sa kagab-ihon nagadala sila sing kahadlok pero pagkaaga wala na sila. Amo ini ang maabutan sang tagsatagsa nga nagaagaw sang mga pagkabutang sa aton duta."
                }
            }
        },
        "18": {
            "chapter_nr": "18",
            "chapter": {
                "1": {
                    "verse_nr": "1",
                    "verse": "Sa unhan sang mga suba sang Etiopia, may isa ka duta sa diin mabatian ang kapakapa sang mga pakpak."
                },
                "2": {
                    "verse_nr": "2",
                    "verse": "Halin sa sina nga duta ang mga embahador magaabot paagi sa suba sang Nilo kag nagasakay sa sakayan nga nahimo sa mga tabun-ak. Balik kamo pauli, madasig nga mga mensahero! Dalha ninyo ang mensahe pabalik sa inyo duta nga ginbahin sang mga suba, sa inyo mabakod kag gamhanan nga pungsod, sa inyo mga tawo nga matag-as kag mapino sing supat nga ginakahadlukan sa bug-os nga kalibutan."
                },
                "3": {
                    "verse_nr": "3",
                    "verse": "Pamati, ang tagsatagsa sa kalibutan, ang tagsatagsa nga nagaestar sa duta! Bantayi ninyo ang isa ka bandera nga pagabatakon sa putokputokan sang mga bukid! Magpamati sa tunog sang trumpeta!"
                },
                "4": {
                    "verse_nr": "4",
                    "verse": "Ang GINOO nagsiling sa akon, \u201cMagatamod ako gikan sa langit subong kahipos sang mga tun-og nga nagaporma sa magin-ot nga kagab-ihon sang tig-alani, subong kahipos sang pagsilak sang adlaw sa udto."
                },
                "5": {
                    "verse_nr": "5",
                    "verse": "Sa wala pa mapamupo ang mga ubas, sa tapos magkalapulak ang mga bulak kag ang mga ubas madali na lang maluto, ang kaaway magalaglag sang mga Etiopiahanon subong kahapos sang pag-utod sang isa ka sundang sang mga sanga sang ubas."
                },
                "6": {
                    "verse_nr": "6",
                    "verse": "Ang mga bangkay sang ila mga soldado mabilin para sa mga kapispisan kag talunon nga mga sapat. Sa tion sang tingadlaw ang mga kapispisan magakaon sa ila, kag sa tion sang tigtulognaw ang mga kasapatan magakaon man sa ila.\u201d"
                },
                "7": {
                    "verse_nr": "7",
                    "verse": "Ang isa ka tion magaabot nga ang GINOO sang mga hangaway magabaton sing mga dulot gikan sa sini nga duta nga ginabahin sang mga suba, gikan sa sining mabakod kag gamhanan nga pungsod, gikan sa sining mga tawo nga matag-as kag mapino sing supat nga ginakahadlukan sa bug-os nga kalibutan. Magakadto sila sa Bukid sang Sion, sa diin ginasimba ang GINOO sang mga hangaway."
                }
            }
        },
        "19": {
            "chapter_nr": "19",
            "chapter": {
                "1": {
                    "verse_nr": "1",
                    "verse": "Amo ini ang mensahe nahanungod sa Ehipto.\nAng GINOO magaabot sa Ehipto, nga nagasakay sa madasig nga panganod. Ang mga diosdios sang mga Ehiptohanon magakurog sa atubang niya, kag ang mga tawo sang Ehipto madulaan sing kaisog."
                },
                "2": {
                    "verse_nr": "2",
                    "verse": "Ang GINOO nagasiling, \u201cTugahon ko ang isa ka rebulosyon sa Ehipto, kag ang mga mag-ulotod magailinaway, kag ang kaingod batok sa iya kaingod. Ang mga siudad magailinaway sa isa kag isa, kag ang mga hari magailinaway kag magaalagaway sing gahom."
                },
                "3": {
                    "verse_nr": "3",
                    "verse": "Pagagub-on ko ang mga plano sang mga Ehiptohanon kag kuhaan ko sila sing kaisog. Magapangayo sila bulig sa ila mga diosdios, kag magakadto sila sa mga tawo nga nagakonsulta sang mga patay sa pagpamangkot kag magapangayo sing laygay sa mga espiritu sang mga patay."
                },
                "4": {
                    "verse_nr": "4",
                    "verse": "Itugyan ko ang mga Ehiptohanon sa isa ka mabangis nga pangulo, sa isa ka mapintas nga hari nga magagahom sa ila. Ako, ang GINOO sang mga hangaway, naghambal sini.\u201d"
                },
                "5": {
                    "verse_nr": "5",
                    "verse": "Ang tubig sa Nilo magahubas, kag ang suba magaamat-amat mala."
                },
                "6": {
                    "verse_nr": "6",
                    "verse": "Ang mga ginailigan sang suba magalang-og samtang nagaamat-amat ini hubas. Ang mga tabun-ak kag mga bagaas malaya"
                },
                "7": {
                    "verse_nr": "7",
                    "verse": "kag ang tanan nga mga tanom sa mga pangpang sang Nilo malaya, mapalid kag mawala."
                },
                "8": {
                    "verse_nr": "8",
                    "verse": "Ang tagsatagsa nga ang iya pangita amo ang pagpangisda sa Nilo magapanghayhay kag magahibi; ang ila mga taga kag ang ila mga pukot manginwalay pulos."
                },
                "9": {
                    "verse_nr": "9",
                    "verse": "Ang mga nagahimo sing lino nga panapton magapangasubo"
                },
                "10": {
                    "verse_nr": "10",
                    "verse": "ang mga manughabol kag ang mga sampaton nga manug-obra maluyahan kag madulaan sing paglaom."
                },
                "11": {
                    "verse_nr": "11",
                    "verse": "Ang mga pangulo sang siudad sang Zoan mga buangbuang! Ang maalam nga mga tawo sang Ehipto nagalaygay sing binuang! Sa ano bala sila makapangahas sa pagsiling sa hari nga sila magabulos sa mga mangin-alamon kag mga hari sang una?"
                },
                "12": {
                    "verse_nr": "12",
                    "verse": "O hari sang Ehipto, diin na yadtong imo maalam nga mga manuglaygay? Ayhan makasugid sila sa imo kon ano ang plano sang GINOO sang mga hangaway para sa Ehipto."
                },
                "13": {
                    "verse_nr": "13",
                    "verse": "Ang mga pangulo sang Zoan kag Memfis mga buangbuang. Kuntani sila ang magatuytoy sa pungsod, sa baylo ginpatalang nila ini."
                },
                "14": {
                    "verse_nr": "14",
                    "verse": "Ginbuot sang GINOO nga ang ila laygay makapasalangisag sa tawo. Tungod sini ang tanan nga ginahimo sang Ehipto sayop, kag nagadulingduling kaangay sang isa ka hubog nga nakadanlog sa iya suka."
                },
                "15": {
                    "verse_nr": "15",
                    "verse": "Wala sing isa sa Ehipto, manggaranon ukon imol, dungganon ukon di-dungganon nga makahatag sing bulig."
                },
                "16": {
                    "verse_nr": "16",
                    "verse": "Ang tion magaabot nga ang mga tawo sang Ehipto manginmaluya subong sang mga babayi. Magakurog sila sa kahadlok kon makita nila nga ang GINOO sang mga hangaway nagbayaw sang iya kamot sa pagsilot sa ila."
                },
                "17": {
                    "verse_nr": "17",
                    "verse": "Ang mga tawo sang Ehipto magakahadlok sa Juda sa tagsa ka tion nga madumdoman nila ang ila madangatan nga gin-aman sang GINOO sang mga hangaway para sa ila."
                },
                "18": {
                    "verse_nr": "18",
                    "verse": "Kon mag-abot ina nga tion, ang linggwahe nga Hebreo amo ang gamiton sa lima ka mga siudad sang Ehipto. Ang mga tawo didto magasumpa sa ngalan sang GINOO sang mga hangaway. Ang isa sining mga siudad pagatawgon nga \u201cSiudad sang Adlaw.\u201d"
                },
                "19": {
                    "verse_nr": "19",
                    "verse": "Kon mag-abot ina nga tion, may altar para sa GINOO sa duta sang Ehipto, kag may isa ka haligi nga bato nga ginhalad sa iya sa dulonan sang Ehipto."
                },
                "20": {
                    "verse_nr": "20",
                    "verse": "Ini mangintanda nga yara ang GINOO sang mga hangaway sa duta sang Ehipto. Kon ang mga tawo didto ginapigos kag magpangayo sing bulig sa GINOO, magapadala sia sing isa nga magatabang sa ila."
                },
                "21": {
                    "verse_nr": "21",
                    "verse": "Ang GINOO magapahayag sang iya kaugalingon sa mga tawo sang Ehipto, kag dayon magakilala sila kag magasimba sa iya kag magadala sila sing mga halad kag mga dulot sa iya. Magapanumpa sila sa iya kag magatuman sang ila mga ginsaad."
                },
                "22": {
                    "verse_nr": "22",
                    "verse": "Ang GINOO magasilot sang mga Ehiptohanon, pero ayuhon man niya sila. Magadangop sila sa iya, kag pamatian niya ang ila mga pangamuyo kag ayuhon sila."
                },
                "23": {
                    "verse_nr": "23",
                    "verse": "Kon mag-abot ina nga tion may malapad nga dalan halin sa Ehipto pakadto sa Asiria. Ang mga tawo sining duha ka mga pungsod magapakadto pakari sa sini nga dalan, kag ining duha ka mga pungsod magasimba sing tingob."
                },
                "24": {
                    "verse_nr": "24",
                    "verse": "Kon mag-abot ina nga tion, ang Israel mangintupong sa Ehipto kag Asiria kag ang bug-os nga kalibutan magabaton sing mga kaayuhan paagi sa sining tatlo ka mga pungsod."
                },
                "25": {
                    "verse_nr": "25",
                    "verse": "Ang GINOO sang mga hangaway magabendisyon sa ila kag magasiling, \u201cBendisyunan ko ikaw, Ehipto nga akon mga katawhan; ikaw Asiria nga akon gintuga; kag ikaw Israel nga akon pinili nga mga tawo.\u201d"
                }
            }
        },
        "20": {
            "chapter_nr": "20",
            "chapter": {
                "1": {
                    "verse_nr": "1",
                    "verse": "Sa sugo ni Sargon nga hari sang Asiria, ginsalakay sang mga heneral sang mga hangaway sang Asiria ang siudad sang Asdod nga iya sang mga Filistinhon."
                },
                "2": {
                    "verse_nr": "2",
                    "verse": "Mga tatlo ka tuig sa wala pa sini, ang GINOO nagsiling kay Isaias nga anak ni Amoz sa pag-uba sang bayu nga sako kag sang iya sandalyas. Gintuman niya ini kag naglibutlibot nga hublas kag nagatiniil."
                },
                "3": {
                    "verse_nr": "3",
                    "verse": "Sang naagaw ang Asdod, ang GINOO nagsiling, \u201cAng akon alagad nga si Isaias naglibutlibot nga hublas kag nagatiniil lang sa sulod sang tatlo ka tuig. Amo ini ang tanda kon ano ang mahanabo sa Ehipto kag sa Etiopia."
                },
                "4": {
                    "verse_nr": "4",
                    "verse": "Ang hari sang Asiria magadala sang iya mga bihag nga hublas halin sa sining duha ka mga pungsod. Pamatan-on kag tigulang, magalakat nga nagatiniil lang kag hublas nga nagapakahuya sa Ehipto."
                },
                "5": {
                    "verse_nr": "5",
                    "verse": "Yadtong mga nagasalig sa Etiopia kag nagapabugal nahanungod sa Ehipto matublag kag madulaan sila sing paglaom."
                },
                "6": {
                    "verse_nr": "6",
                    "verse": "Kon mag-abot ina nga tion, ang mga tawo nga nagaestar sa baybayon sang Filistia magasiling, \u2018Tan-awa kon ano ang natabo sa mga tawo nga aton ginasaligan nga makaapin sa aton gikan sa hari sang Asiria! Sa ano bala nga paagi kita maluwas?\u2019\u201d"
                }
            }
        },
        "21": {
            "chapter_nr": "21",
            "chapter": {
                "1": {
                    "verse_nr": "1",
                    "verse": "Amo ini ang mensahe nahanungod sa Babilonia.\nKaangay sang buhawi nga nagaagi sa desierto, ang kalaglagan magaabot halin sa duta nga makahaladlok."
                },
                "2": {
                    "verse_nr": "2",
                    "verse": "Nakita ko sa isa ka palanan-awon ang makangilidlis nga mga hitabo, isa ka palanan-awon sang pagluib kag kalaglagan.\nMagsalakay, mga hangaway sang Elam! Mga hangaway sang Media, kibuna ang mga siudad! Ang Dios magapauntat sang pag-antos nga gintuga sang Babilonia."
                },
                "3": {
                    "verse_nr": "3",
                    "verse": "Ang akon nakita kag nabatian sa palanan-awon naghatag sa akon sing kahadlok kag kasakit, kaangay sang kasakit sang manugbata nga babayi."
                },
                "4": {
                    "verse_nr": "4",
                    "verse": "Nagalingin ang akon ulo kag nagakurog ako sa kahadlok. Ginahandom ko ang kagab-ihon, pero wala ini sing gindala sa akon kundi kahadlok."
                },
                "5": {
                    "verse_nr": "5",
                    "verse": "Sa palanan-awon ang isa ka bangkite nahanda na, ang mga pulongkuan naaman na para sa mga bisita. Nagakinaon sila kag nagaininom. Sa hinali lang may mando nga nabatian: \u201cMga Opisyales! Ihanda ang inyo mga taming!\u201d"
                },
                "6": {
                    "verse_nr": "6",
                    "verse": "Dayon ang Ginoo nagsiling sa akon, \u201cLakat kag magbutang sing isa ka gwardya, kag singgana sia sa pagsugid kon ano ang makita niya."
                },
                "7": {
                    "verse_nr": "7",
                    "verse": "Kon makita niya ang mga tawo nga nagapakadto nga nagasakay sa kabayo nga nagaparisparis, kag mga tawo nga nagasakay sa mga asno kag mga kamelyo, singgana sia nga bantayan gid niya sila sing maayo.\u201d"
                },
                "8": {
                    "verse_nr": "8",
                    "verse": "Ang gwardya magapanawag, \u201cSir, sa adlaw kag gab-i nagabantay ako diri.\u201d"
                },
                "9": {
                    "verse_nr": "9",
                    "verse": "Sa hinali, nagapalapit sila! Mga tawo nga nagasakay sa kabayo nga nagaparisparis. Ang gwardya nagapahibalo, \u201cAng Babilonia napukan! Ang tanan nga mga diosdios nga ila ginasimba nagkalapukan sa duta.\u201d"
                },
                "10": {
                    "verse_nr": "10",
                    "verse": "Mga tawo ko nga Israelinhon, ginlinas kamo subong sang trigo, pero karon ginapahibalo ko sa inyo ang maayong balita nga akon nabatian halin sa GINOO sang mga hangaway, ang Dios sang Israel."
                },
                "11": {
                    "verse_nr": "11",
                    "verse": "Amo ini ang mensahe nahanungod sa Edom.\nMay isa nga nagapanawag sa akon halin sa Edom, \u201cGwardya, daw ano pa ka dugay tubtob mag-aga? Singgana ako kon pila pa ka oras tubtob mag-aga.\u201d"
                },
                "12": {
                    "verse_nr": "12",
                    "verse": "Nagasabat ako, \u201cMagaabot ang aga, pero ang gab-i magaabot naman. Kon luyag mo magpamangkot liwat, balik ka kag magpamangkot.\u201d"
                },
                "13": {
                    "verse_nr": "13",
                    "verse": "Amo ini ang mensahe nahanungod sa Arabia.\nKamo nga mga tawo sang Dedan, nga sa inyo mga pagpanglakaton nga nagakatay nagahimo sing kampo sa desierto sang Arabia"
                },
                "14": {
                    "verse_nr": "14",
                    "verse": "hatagi ninyo sing tubig ang uhaw nga mga tawo nga nagadangop sa inyo. Kamo nga mga tawo sa duta sang Tema, hatagi ninyo sing kalan-on ang mga tawo nga nakapalagyo."
                },
                "15": {
                    "verse_nr": "15",
                    "verse": "Ang mga tawo nagapalagyo sa mga espada nga handa sa pagpatay sa ila, sa mga pana nga nabingat na, sa tanan nga mga katalagman sang inaway."
                },
                "16": {
                    "verse_nr": "16",
                    "verse": "Dayon ang Ginoo nagsiling sa akon, \u201cSa sulod sang isa ka tuig ang pagkagamhanan sang mga tribo sang Kedar matapos."
                },
                "17": {
                    "verse_nr": "17",
                    "verse": "Ang mga manugpana amo ang labing maisog nga mga tawo sang Kedar, pero pila lamang ka bilog sa ila ang mabilin. Ako, ang GINOO, ang Dios sang Israel, amo ang naghambal sini.\u201d"
                }
            }
        },
        "22": {
            "chapter_nr": "22",
            "chapter": {
                "1": {
                    "verse_nr": "1",
                    "verse": "Amo ini ang mensahe nahanungod sa Kapatagan sang Palanan-awon.\nAno bala ang nagakahanabo? Ngaa bala ang tanan nga mga pumoluyo sang siudad nagakinasadya sa mga atop sang mga balay?"
                },
                "2": {
                    "verse_nr": "2",
                    "verse": "Ang bug-os nga siudad nagakinagula, napuno sing ginahod kag kinalipay.\nAng inyo mga tawo nga nagkalamatay sa sini nga inaway wala magkalamatay tungod sa pagpakig-away."
                },
                "3": {
                    "verse_nr": "3",
                    "verse": "Ang tanan ninyo nga mga pangulo nagpalagyo kag nabihag sa wala pa sila makapana sing bisan isa ka baslay."
                },
                "4": {
                    "verse_nr": "4",
                    "verse": "Karon pabay-i ninyo ako sa paghibi sing tudo. Indi kamo magtinguha sa paglipay sa akon, tungod kay madamo sang akon mga tawo nga nagkalamatay."
                },
                "5": {
                    "verse_nr": "5",
                    "verse": "Amo ini ang tion sang pagkahadlok, pagkalutos kag pagsalangisag sa Kapatagan sang Palanan-awon, kag ang GINOONG Dios sang mga hangaway amo ang nagpadala sini sa aton. Ang mga pader sang aton siudad narumpag, kag ang pagsinggit sing tabang naglanog sa mga kabakuloran."
                },
                "6": {
                    "verse_nr": "6",
                    "verse": "Ang mga soldado nga may mga pana nga nagasakay sa mga kabayo nag-abot halin sa duta sang Elam. Ang mga soldado halin sa duta sang Kir nakahanda na sang ila mga taming."
                },
                "7": {
                    "verse_nr": "7",
                    "verse": "Ang mapatubason nga kapatagan sang Juda puno sing mga karwahi sa inaway kag ang mga soldado nga nagasakay sa mga kabayo nagtindog sa atubangan sang mga pwerta sang Jerusalem."
                },
                "8": {
                    "verse_nr": "8",
                    "verse": "Ang tanan nga mga pamakod sang Juda nagkalaguba.\nSang mahanabo ini, ginpagwa ninyo ang mga hinganiban halin sa talaguan sini."
                },
                "9": {
                    "verse_nr": "9",
                    "verse": "Nakita ninyo ang mga lugar sa diin ang mga pader sang Jerusalem kinahanglan kaayuhon. Gin-usisa ninyo ang mga balay sa Jerusalem kag ginpangguba ninyo ang iban sini agod makakuha kamo sing mga bato nga ipakaayo sa mga pader sang siudad. Agod nga may pundohan kamo sing tubig"
                },
                "10": {
                    "verse_nr": "10",
                    "verse": "Nakita ninyo ang mga lugar sa diin ang mga pader sang Jerusalem kinahanglan kaayuhon. Gin-usisa ninyo ang mga balay sa Jerusalem kag ginpangguba ninyo ang iban sini agod makakuha kamo sing mga bato nga ipakaayo sa mga pader sang siudad. Agod nga may pundohan kamo sing tubig"
                },
                "11": {
                    "verse_nr": "11",
                    "verse": "naghimo kamo sing tangke sang tubig sa gintung-an sang duha ka pader nga inyo tipunan sang tubig nga nagailig halin sa daan nga punong. Pero wala kamo magsapak sa Dios, nga nagplano sini tanan halin pa sang una, kag nagbuot nga mahimo ini."
                },
                "12": {
                    "verse_nr": "12",
                    "verse": "Dayon ang GINOONG Dios sang mga hangaway nagtawag sa inyo sa paghibi kag sa paglalaw, sa pagkiskis sang inyo mga ulo kag sa pagbayu sang sako."
                },
                "13": {
                    "verse_nr": "13",
                    "verse": "Sa baylo, nagkinadlaw kamo kag nagkinasadya. Nag-ihaw kamo sang mga karnero kag mga baka agod kaunon, kag nag-ininom kamo sing bino. Nagsiling kamo, \u201cMakaon kita kag mag-inom kay buas mapatay man lang kita.\u201d"
                },
                "14": {
                    "verse_nr": "14",
                    "verse": "Ang GINOONG Dios sang mga hangaway nagsiling gid sa akon, \u201cIning kalautan indi mapatawad tubtob sa kamatayon. Ako, ang GINOONG Dios sang mga hangaway, amo ang naghambal sini.\u201d"
                },
                "15": {
                    "verse_nr": "15",
                    "verse": "Ang GINOONG Dios sang mga hangaway nagsugo sa akon nga kadtuan ko si Sibna, ang manugdumala sang panimalay sang hari kag singganan sia"
                },
                "16": {
                    "verse_nr": "16",
                    "verse": "\u201cAbi mo sin-o ka na gid? Ano bala ang kinamatarong mo sa paghimo sang imo kaugalingon nga lulobngan sa daku nga bato sa kilid sang bakulod?"
                },
                "17": {
                    "verse_nr": "17",
                    "verse": "Ayhan gamhanan ikaw, pero dakpon ka kag ihaboy sang GINOO."
                },
                "18": {
                    "verse_nr": "18",
                    "verse": "Ang GINOO magapatiyog sa imo nga daw bola kag ihaboy ka sa isa ka malapad nga duta. Mapatay ka didto sa kilid sang mga karwahi sa inaway nga imo ginapabugal. Manginkahuloy-an ikaw sa panimalay sang imo agalon."
                },
                "19": {
                    "verse_nr": "19",
                    "verse": "Pahalinon ka sang GINOO sa imo obra, kag kuhaon ka sa imo mataas nga palangakuan.\u201d"
                },
                "20": {
                    "verse_nr": "20",
                    "verse": "Ang GINOO nagsiling kay Sibna, \u201cKon mahanabo ini, ipadala ko ang akon alagad nga si Eliaquim nga anak ni Helkias."
                },
                "21": {
                    "verse_nr": "21",
                    "verse": "Ipasuksok ko sa iya ang imo kapa kag paha, kag ihatag ko sa iya ang tanan nga kagamhanan nga imo anay sang una. Manginkaangay sia sang amay sa mga tawo sang Jerusalem kag Juda."
                },
                "22": {
                    "verse_nr": "22",
                    "verse": "Hatagan ko sia sing bug-os nga kagamhanan sa idalom sang hari, ang kaliwat ni David. Sia ang magauyat sang mga yabi sang opisina, ang iya abrihan wala sing may magasira, kag ang iya masirhan wala sing magaabri."
                },
                "23": {
                    "verse_nr": "23",
                    "verse": "Akon sia palig-unon kaangay sang palpal, kag magahatag sia sing kadungganan sa bug-os niya nga panimalay."
                },
                "24": {
                    "verse_nr": "24",
                    "verse": "\u201cPero ang tanan niya nga mga pariente kag mga kabataan manginpalas-anon niya. Magakalabit ini sa iya subong sang mga kolon kag mga yahong nga nagakabit sa isa ka palpal!"
                },
                "25": {
                    "verse_nr": "25",
                    "verse": "Kon matabo ini, siling sang GINOO sang mga hangaway, ang palpal nga natibsok sing maayo magahuyang kag matumba kag amo ini ang katapusan sang tanan nga nagakabit sa sini.\u201d Ang GINOO amo ang naghambal sini."
                }
            }
        },
        "23": {
            "chapter_nr": "23",
            "chapter": {
                "1": {
                    "verse_nr": "1",
                    "verse": "Amo ini ang mensahe nahanungod sa Tiro.\nMagpanalambiton kamo sa kasubo, kamo nga mga sakayanon sa kadagatan! Ang inyo pantalan sa Tiro naguba na; ang iya mga bodega kag ang iya dulongkaan nagkalaguba. Samtang ang inyo mga sakayan nagabalik halin sa Cipre, mabatian ninyo ang balita."
                },
                "2": {
                    "verse_nr": "2",
                    "verse": "Magpanalambiton kamo, mga negosyante sang Sidon! Ang inyo mga ahente inyo ginpabyahe"
                },
                "3": {
                    "verse_nr": "3",
                    "verse": "sa dagat sa pagbakal kag pagbaligya sang mga patubas sang Ehipto kag sa pagnegosyo sa tanan nga mga kapungsoran."
                },
                "4": {
                    "verse_nr": "4",
                    "verse": "O siudad sang Sidon, nahuy-an ka! Ang dagat kag ang kadadalman sang kadagatan indi na mag-angkon sa imo nga nagasiling, \u201cWala gid ako nakaangkon sing mga anak. Wala gid ako makasagod sing mga anak nga lalaki ukon babayi.\u201d"
                },
                "5": {
                    "verse_nr": "5",
                    "verse": "Bisan ang mga Ehiptohanon makibot kag magakahadlok kon ila mabatian nga naguba na ang Tiro."
                },
                "6": {
                    "verse_nr": "6",
                    "verse": "Magpanalambiton kamo sa kasubo, mga pumoluyo sang Fenicia! Tinguha kamo sa pagpalagyo sa Espa\u00f1a!"
                },
                "7": {
                    "verse_nr": "7",
                    "verse": "Amo bala ini ang malipayon nga siudad sang Tiro nga ginpasad sang una nga panahon? Amo bala ini ang siudad nga nagpadala sang mga tawo sa pag-estar sa mga lugar sa tabok sang dagat sa pagpasad sang mga banwa nga mangin-ila sakop?"
                },
                "8": {
                    "verse_nr": "8",
                    "verse": "Sin-o bala ang nagplano sini tanan batok sa Tiro, inang gamhanan nga siudad, nga ang iya mga negosyante nga mga pangulo amo ang labing dungganon nga mga tawo sa duta?"
                },
                "9": {
                    "verse_nr": "9",
                    "verse": "Ang GINOO sang mga hangaway amo ang nagplano sini. Ginplano niya ini sa pagsumpo sang ila bugal tungod sang ila ginhimo, kag sa pagpakahuya sang ila dungganon nga mga tawo."
                },
                "10": {
                    "verse_nr": "10",
                    "verse": "Lakat kamo kag magpanguma sa duta, kamo nga mga tawo nga nagpasad sang mga banwa sa Espa\u00f1a! Wala na sing isa nga magaapin sa inyo."
                },
                "11": {
                    "verse_nr": "11",
                    "verse": "Ang GINOO nag-untay sang iya kamot sa ibabaw sang dagat kag nagtumba sang mga ginharian. Nagsugo sia nga ang mga sentro sang negosyo sa Fenicia pagagub-on."
                },
                "12": {
                    "verse_nr": "12",
                    "verse": "O siudad sang Sidon, ang imo kalipay tapos na. Ang imo mga tawo ginapigos, kag bisan magpalagyo sila sa Cipre may katalagman man sila sa gihapon."
                },
                "13": {
                    "verse_nr": "13",
                    "verse": "Indi ang mga taga-Asiria kundi ang mga taga-Babilonia amo ang nagpasalakay sang Tiro sa mga sapat nga talunon. Ang mga taga-Babilonia amo ang nagpatindog sang mga tore nga amo ang gamiton sa pagsalakay, ginpangguba nila ang mga pamakod sang Tiro, kag ginlaglag nila ang siudad."
                },
                "14": {
                    "verse_nr": "14",
                    "verse": "Magpanalambiton kamo sa kasubo, kamo nga mga sakayanon sa kadagatan! Ang siudad nga inyo ginasaligan naguba na."
                },
                "15": {
                    "verse_nr": "15",
                    "verse": "Ang tion magaabot nga ang Tiro malimtan sa sulod sang setenta ka tuig, nga amo ang kalawigon sang kabuhi sang isa ka hari. Kon matapos na yadtong mga tinuig, ang Tiro manginkaangay sang isa ka babayi nga nagabaligya sang iya dungog nga ginasiling sa sini nga ambahanon"
                },
                "16": {
                    "verse_nr": "16",
                    "verse": "Dalha ang imo arpa, maglibot sa banwa,\nnalimtan kag malain nga babayi!\nMagtukar ka kag magkanta liwat,\nsa pagpabalik sang imo mga kahagugma."
                },
                "17": {
                    "verse_nr": "17",
                    "verse": "Kon matapos ang setenta ka tuig, ang GINOO magapabalik sa Tiro sa iya daan nga mga negosyo, kag pabayaran niya ang iya kaugalingon sa tanan nga mga ginharian sang duta."
                },
                "18": {
                    "verse_nr": "18",
                    "verse": "Ang kwarta nga iya maganansya paagi sa negosyo idulot niya sa GINOO. Indi niya pagtaguon ini, pero ang nagasimba sa GINOO magagamit sang iya kwarta sa pagbakal sang kalan-on kag bayu nga ila kinahanglan."
                }
            }
        },
        "24": {
            "chapter_nr": "24",
            "chapter": {
                "1": {
                    "verse_nr": "1",
                    "verse": "Ang GINOO magalaglag sang duta kag himuon niya ini nga mamingaw. Iya pabaliskaron ang duta kag paalaplaagon ang iya mga pumoluyo."
                },
                "2": {
                    "verse_nr": "2",
                    "verse": "Amo ini ang maabutan sang tagsatagsa\u2014mga pari kag mga pumoluyo, mga ulipon kag mga agalon, mga manugbakal kag mga manugbaligya, mga manugpautang kag mga manug-utang, mga manggaranon kag mga imol."
                },
                "3": {
                    "verse_nr": "3",
                    "verse": "Ang duta mawagwag kag mabilin sa kalaglagan. Ang GINOO amo ang naghambal kag matuman ini."
                },
                "4": {
                    "verse_nr": "4",
                    "verse": "Ang duta magamala kag malaya ang mga tanom, ang bug-os nga kalibutan magaluya, ang duta kag ang langit madunot."
                },
                "5": {
                    "verse_nr": "5",
                    "verse": "Ang mga tawo nagdagta sang duta paagi sa ila paglapas sang mga kasugoan sang Dios kag sa ila wala pagtuman sang kasugtanan nga wala sing katapusan nga iya ginhimo sa ila."
                },
                "6": {
                    "verse_nr": "6",
                    "verse": "Gani ang Dios nagpadala sang pagpakamalaut sa paglaglag sang duta. Ang iya pumoluyo nagabayad tungod sang ila ginahimo. Magaamat-amat diutay ang mabilin nga buhi."
                },
                "7": {
                    "verse_nr": "7",
                    "verse": "Ang mga balagon sang ubas magakalaya, kag ang bino magaiwat. Ang mga nagakalipay sang una karon magakasubo"
                },
                "8": {
                    "verse_nr": "8",
                    "verse": "kag ang masadya nga tinukar sang ila mga arpa kag mga bombo magauntat."
                },
                "9": {
                    "verse_nr": "9",
                    "verse": "Wala na sing kinanta sa ila pag-ininom, wala na sing makatilaw sang kanami sini."
                },
                "10": {
                    "verse_nr": "10",
                    "verse": "Ang bug-os nga siudad puno sang kagamo, ang tagsa ka balay sirado agod wala sing makasulod nga tawo."
                },
                "11": {
                    "verse_nr": "11",
                    "verse": "Ang mga tawo nagasinggit sa mga kalsada tungod kay wala na sing bino. Wala na gid sing kinasadya, nadula ang kinalipay sa duta."
                },
                "12": {
                    "verse_nr": "12",
                    "verse": "Ang siudad nalaglag kag ang iya mga pwerta nagkalaguba."
                },
                "13": {
                    "verse_nr": "13",
                    "verse": "Amo ini ang matabo sa tagsa ka pungsod sa bug-os nga kalibutan. Manginkaangay ini sang pagkatapos sang pagpangdugos, nga ang tagsa ka olivo naubosan sang iya mga bunga kag ang katapusan nga mga ubas naipo na."
                },
                "14": {
                    "verse_nr": "14",
                    "verse": "Ang mga mabilin nga buhi magakanta sa kalipay. Ang mga yara sa Nakatundan magasugid sang pagkagamhanan sang GINOO"
                },
                "15": {
                    "verse_nr": "15",
                    "verse": "kag ang mga yara sa Sidlangan magadayaw sa iya. Ang mga tawo nga nagaestar sa baybayon magadayaw sa GINOO, ang Dios sang Israel."
                },
                "16": {
                    "verse_nr": "16",
                    "verse": "Gikan sa malayo nga mga bahin sang kalibutan mabatian naton ang mga ambahanon sang pagdayaw sa Israel, ang matarong nga pungsod.\nPero ako wala sing paglaom! Nagakag-as ako! Ang mga traidor magapadayon sa pagluib, kag ang ila pagluib magalala nga magalala."
                },
                "17": {
                    "verse_nr": "17",
                    "verse": "Mga pumoluyo sang duta, magpamati kamo sa akon! May mga kakugmat, may mga tugalbong, kag mga siod nga nagahulat sa inyo."
                },
                "18": {
                    "verse_nr": "18",
                    "verse": "Ang bisan sin-o nga maglikaw sa kakugmat mahulog sa tugalbong, kag ang bisan sin-o nga maglikaw sa tugalbong madakpan sa siod. Ang madamol nga ulan magatupa halin sa langit, kag ang mga sadsaran sang duta magatay-og."
                },
                "19": {
                    "verse_nr": "19",
                    "verse": "Ang duta magalitik kag mabuka, kag mapihak."
                },
                "20": {
                    "verse_nr": "20",
                    "verse": "Ang duta mismo magadulingduling kaangay sang hubog, kag magauyog kaangay sang payag nga ginahuyop sang bagyo. Ang kalibutan ginabug-atan sang iya mga sala, mapukan ini kag indi na magbangon liwat."
                },
                "21": {
                    "verse_nr": "21",
                    "verse": "Ang tion magaabot nga ang GINOO magasilot sang mga kagamhanan sa ibabaw kag sang mga pangulo sa duta."
                },
                "22": {
                    "verse_nr": "22",
                    "verse": "Ang Dios magatipon sang mga hari kaangay sang mga priso sa isa ka buho. Pagabilangguon niya sila tubtob sa tion sang pagsilot sa ila."
                },
                "23": {
                    "verse_nr": "23",
                    "verse": "Ang bulan magadulom, kag ang adlaw indi na magsiga, kay ang GINOO sang mga hangaway amo ang manginhari. Magagahom sia sa Jerusalem sa Bukid sang Sion, kag ang mga pangulo sang mga tawo makakita sang iya himaya."
                }
            }
        },
        "25": {
            "chapter_nr": "25",
            "chapter": {
                "1": {
                    "verse_nr": "1",
                    "verse": "O GINOO, ikaw ang akon Dios,\npasidunggan ko ikaw kag dayawon ko ang imo ngalan.\nMakatilingala nga mga butang ang imo ginhimo.\nImo gid gintuman\nang imo mga plano halin pa sang una nga panahon."
                },
                "2": {
                    "verse_nr": "2",
                    "verse": "Ginlaglag mo ang mga siudad,\nginguba mo ang ila mga pamakod.\nAng mga palasyo nga ginpatindog sang amon mga kaaway\nindi na pagpatindugon liwat."
                },
                "3": {
                    "verse_nr": "3",
                    "verse": "Ang mga tawo sang gamhanan nga mga pungsod magadayaw sa imo,\nkag pagakahadlukan ka sa mga siudad sang mapintas nga mga pungsod."
                },
                "4": {
                    "verse_nr": "4",
                    "verse": "Ang mga imol kag ang mga maluya nagadangop sa imo\nkag wala sila maano sa panahon sang kinagamo.\nGinaapinan mo sila sa mga bagyo\nkag ginpasilungan mo sila sa nagatagiti nga init.\nAng mapintas nga mga kaaway nagsalakay kaangay sang bagyo sa tion sang tigtulognaw"
                },
                "5": {
                    "verse_nr": "5",
                    "verse": "kaangay sang tingadlaw, sa mamala nga duta.\nPero ikaw, O GINOO, nagpahipos sang amon mga kaaway.\nGinpahipos mo ang mga sininggit sang mapintas nga mga tawo,\nsubong sang panganod nga nagapabugnaw sang mainit nga adlaw."
                },
                "6": {
                    "verse_nr": "6",
                    "verse": "Diri sa Bukid sang Sion ang GINOO sang mga hangaway magaaman sang isa ka bangkite para sa tanan nga mga kapungsoran sang kalibutan, isa ka bangkite sang labing manamit nga pagkaon kag sang labing maayo nga bino."
                },
                "7": {
                    "verse_nr": "7",
                    "verse": "Diri pagapanason niya ang gal-om sang kasubo nga nagalikop sang tanan nga mga kapungsoran."
                },
                "8": {
                    "verse_nr": "8",
                    "verse": "Ang GINOO nga Gamhanan magadula sang kamatayon sa walay katapusan! Pagapahiran niya ang mga luha sa mga mata sang tagsatagsa kag kuhaon niya ang kahuloy-an nga gin-antos sang iya mga tawo sa bug-os nga kalibutan. Ang GINOO gid amo ang naghambal sini."
                },
                "9": {
                    "verse_nr": "9",
                    "verse": "Kon mahanabo ini, ang tagsatagsa magasiling, \u201cSia amo ang amon Dios! Nagsalig kami sa iya kag ginluwas niya kami. Sia amo ang GINOO! Nagsalig kami sa iya, kag karon nagakasadya kami kag nagakalipay, tungod kay ginluwas niya kami.\u201d"
                },
                "10": {
                    "verse_nr": "10",
                    "verse": "Ang GINOO magaapin sang Bukid sang Sion, pero ang mga tawo sang Moab pagatasakon pareho sang pagtasak sang dagami sa ipot."
                },
                "11": {
                    "verse_nr": "11",
                    "verse": "Magakapaykapay sila nga daw malangoy, pero ang GINOO magasumpo sang ila bugal upod sa ikasarang sang ila mga kamot."
                },
                "12": {
                    "verse_nr": "12",
                    "verse": "Ang Dios magaguba sang mga pamakod sang Moab upod ang ila matag-as nga mga pader kag tiphagon niya ini sa duta."
                }
            }
        },
        "26": {
            "chapter_nr": "26",
            "chapter": {
                "1": {
                    "verse_nr": "1",
                    "verse": "Ang adlaw magaabot nga ang mga tawo magakanta sini nga ambahanon sa duta sang Juda:\nAng amon siudad mabakod!\nAng Dios gid amo ang magabantay sang mga pader sini!"
                },
                "2": {
                    "verse_nr": "2",
                    "verse": "Abrihi ang mga pwerta sang siudad\nkag pasudla ang matutom nga pungsod,\nang pungsod nga ang iya mga tawo nagahimo sing matarong."
                },
                "3": {
                    "verse_nr": "3",
                    "verse": "Ikaw, O GINOO, ang magahatag sang paghidait\nsa mga nagapadayon sing malig-on sang ila mga tinutuyo\nkag nagasalig sa imo."
                },
                "4": {
                    "verse_nr": "4",
                    "verse": "Magsalig sa GINOO sa walay katapusan,\nsia magaapin sa aton sa gihapon."
                },
                "5": {
                    "verse_nr": "5",
                    "verse": "Ginpaubos niya ang mga bugalon,\nginguba niya ang malig-on nga siudad nga ila ginaestaran,\nginrumpag niya sa duta ang ila mga pader."
                },
                "6": {
                    "verse_nr": "6",
                    "verse": "Ginaagyan na ini karon sang mga ginpigos sang una,\nkag ila na ini ginatapakan."
                },
                "7": {
                    "verse_nr": "7",
                    "verse": "O GINOO, ginapahapos mo ang dalan sang maayo nga mga tawo,\nang dalan nga ila ginaagyan matapan."
                },
                "8": {
                    "verse_nr": "8",
                    "verse": "Ginatuman namon ang imo kabubot-on kag nagasalig kami sa imo,\nikaw lamang ang amon ginahandom."
                },
                "9": {
                    "verse_nr": "9",
                    "verse": "Sa kagab-ihon ginahandom ko ikaw sa bug-os ko nga tagipusoon,\nkon maghukom ka sa kalibutan kag sa iya mga pumoluyo,\nsila tanan magakilala sang pagkamatarong."
                },
                "10": {
                    "verse_nr": "10",
                    "verse": "Bisan ikaw maayo sa malaut nga mga tawo,\nwala gid sila nagahimo sang matarong.\nBisan diri sa duta sang matarong nga mga tawo\nnagahimo sila gihapon sing malaut,\nindi sila magkilala sang imo pagkagamhanan."
                },
                "11": {
                    "verse_nr": "11",
                    "verse": "Ang imo mga kaaway wala makahibalo nga ikaw magasilot sa ila.\nO GINOO, pakahuy-i kag paantusa sila,\nsa silot nga imo gin-aman.\nIpakita sa ila kon daw ano ang imo paghigugma sa imo mga tawo."
                },
                "12": {
                    "verse_nr": "12",
                    "verse": "O GINOO, imo kami pauswagon,\nkay ang tanan namon nga mga binuhatan\nnahimo namon tungod sang imo bulig."
                },
                "13": {
                    "verse_nr": "13",
                    "verse": "O GINOO nga amon Dios, gingamhan kami sang iban,\npero ikaw lamang ang amon GINOO."
                },
                "14": {
                    "verse_nr": "14",
                    "verse": "Karon patay na sila kag indi na sila mabuhi liwat,\nang ila mga kalag indi na magbangon,\nkay imo sila ginsilutan kag ginlaglag.\nWala na sing may nagadumdom sa ila."
                },
                "15": {
                    "verse_nr": "15",
                    "verse": "O GINOO, ginpadaku mo ang amon pungsod,\nginpasangkad mo ang iya mga sakop sa bug-os nga palibot,\nkag ini naghatag sa imo sing kadungganan."
                },
                "16": {
                    "verse_nr": "16",
                    "verse": "O GINOO, ginsilutan mo ang imo mga tawo,\nkag sa daku nga kalisod nagpangamuyo sila sa imo."
                },
                "17": {
                    "verse_nr": "17",
                    "verse": "O GINOO, ikaw ang nagpahibi sa amon,\nsubong sang isa ka babayi nga manugbata nga ginasakitan."
                },
                "18": {
                    "verse_nr": "18",
                    "verse": "Kami ginasakitan kag nagaugayong,\npero wala man kami sing may ginbata.\nWala kami sing gindaog para sa amon duta,\nwala kami sing nahimo."
                },
                "19": {
                    "verse_nr": "19",
                    "verse": "Yadtong amon mga tawo nga nagkalamatay mabuhi liwat!\nAng ila mga bangkay mabanhaw.\nYadtong mga nagakatulog sa ila mga lulobngan\nmagabangon kag magakanta sa kalipay.\nKaangay sang nagaigpat nga tun-og nga nagapabugnaw sang duta,\namo man ang GINOO magabuhi sadtong dugay na nga nagkalamatay."
                },
                "20": {
                    "verse_nr": "20",
                    "verse": "Akon mga katawhan, sulod kamo sa inyo mga balay kag sirahi ang pwertahan. Panago anay kamo tubtob mag-ugdaw ang kaakig sang Dios."
                },
                "21": {
                    "verse_nr": "21",
                    "verse": "Ang GINOO magaabot gikan sa iya langitnon nga puloy-an agod sa pagsilot sang mga tawo sa duta tungod sang ila mga sala. Ang pagpamatay nga ginhimo sa kalibutan sa tago pagaipahayag, kag ang duta indi na magtago sadtong mga ginpamatay."
                }
            }
        },
        "27": {
            "chapter_nr": "27",
            "chapter": {
                "1": {
                    "verse_nr": "1",
                    "verse": "Sa sadto nga adlaw ang GINOO magagamit sang iya gamhanan kag makamamatay nga espada sa pagsilot sang Lebiatan, inang nagasaog, nagatikutiko nga man-og, kag sa pagpatay sang dragon nga nagaestar sa dagat."
                },
                "2": {
                    "verse_nr": "2",
                    "verse": "Sa sadtong adlaw ang GINOO magasiling nahanungod sa iya matahom nga talamnan sang ubas"
                },
                "3": {
                    "verse_nr": "3",
                    "verse": "\u201cGinbantayan ko ini kag ginbunyagan pirme. Ginbantayan ko ini sa adlaw kag gab-i agod wala sing isa nga maghalit sini."
                },
                "4": {
                    "verse_nr": "4",
                    "verse": "Wala na ako maakig sa talamnan sang ubas. Luyag ko kuntani nga may mga sapinit kag talungon nga akon panapson kag pagasunogon sing bug-os."
                },
                "5": {
                    "verse_nr": "5",
                    "verse": "Pero kon ang mga kaaway sang akon mga tawo luyag nga apinan ko sila, magpakighidait sila sa akon. Huo, magpakighidait sila sa akon.\u201d"
                },
                "6": {
                    "verse_nr": "6",
                    "verse": "Sa sadto nga mga adlaw ang mga tawo sang Israel, ang mga kaliwat ni Jacob, magapanggamot kaangay sang kahoy, kag magapanalingsing sila kag magapamulak. Ang duta mapuno sang bunga nga ila ginapatubas."
                },
                "7": {
                    "verse_nr": "7",
                    "verse": "Ang Israel wala pa gid masiluti sang GINOO subong kasakit sang pagsilot niya sa mga kaaway sang Israel, ukon madulaan sang madamo nga mga tawo."
                },
                "8": {
                    "verse_nr": "8",
                    "verse": "Ang GINOO nagsilot sang iya mga tawo paagi sa pagpadala sa ila subong mga bihag. Gintabog niya sila paagi sa isa ka makahalalit nga hangin halin sa sidlangan."
                },
                "9": {
                    "verse_nr": "9",
                    "verse": "Pero ang mga sala sang Israel mapatawad lamang kon ang tanan nga mga bato sa altar sang mga diosdios madugmok kaangay sang yab-ok, kag wala na sing mabilin nga mga simbulo sang diosa nga si Asera ukon mga altar nga ginasunogan sang insyenso."
                },
                "10": {
                    "verse_nr": "10",
                    "verse": "Ang napamakuran nga siudad nalaglag. Ginbayaan ini kag mamingaw kaangay sang desierto. Nahimo ini nga halalban sang mga baka, sa diin makapahuway kag makahalab sila."
                },
                "11": {
                    "verse_nr": "11",
                    "verse": "Ang mga sanga sang mga kahoy nagkalaya kag nagkalabali, kag ang mga kababayin-an nagapangahoy sini. Tungod kay ang mga tawo wala sing paghangop, ang Dios nga ila Manunuga indi magkaluoy ukon mahamuot sa ila."
                },
                "12": {
                    "verse_nr": "12",
                    "verse": "Sa sadto nga adlaw ang GINOO isaisa nga magatipon sang iya mga tawo nga Israelinhon, gikan sa Eufrates tubtob sa dulonan sang Ehipto, subong sang paglinas nga nagapain sang trigo sa upa."
                },
                "13": {
                    "verse_nr": "13",
                    "verse": "Kon mag-abot ina nga adlaw, ang isa ka trumpeta patunogon sa pagtawag halin sa Asiria kag Ehipto sang tanan nga mga Israelinhon nga ginbihag didto. Magaabot sila kag magasimba sa GINOO sa Jerusalem, ang iya balaan nga bukid."
                }
            }
        },
        "28": {
            "chapter_nr": "28",
            "chapter": {
                "1": {
                    "verse_nr": "1",
                    "verse": "Ang ginharian sang Israel tapos gid! Ang iya himaya kaangay sang mga korona nga mga bulak nga nagakalaya sa ulo sang iya hubog nga mga pangulo. Ang ila bugalon nga mga ulo napangagwahan sing maayo, pero didto nagahamyang sila sa tama nga kahulogbon."
                },
                "2": {
                    "verse_nr": "2",
                    "verse": "Ang Ginoo may ginaaman nga isa ka tawo nga makusog kag gamhanan nga handa sa pagsalakay sa ila. Isa nga magaabot kaangay sang bagyo nga yelo nga daw bato, kaangay sang madamol nga ulan, kaangay sang nagasagana kag nagapanglambas nga baha, kag magalapaw sa duta."
                },
                "3": {
                    "verse_nr": "3",
                    "verse": "Ang bugal sadtong hubog nga mga pangulo pagatasakon."
                },
                "4": {
                    "verse_nr": "4",
                    "verse": "Ang nagaamat-amat kadula nga himaya sadtong bugalon nga mga pangulo magakawala kaangay sang nahauna nga mga bunga sang mga higos sa iya panahon, gin-ipo kag ginkaon dayon sa iya pagkaluto."
                },
                "5": {
                    "verse_nr": "5",
                    "verse": "Ang adlaw magaabot nga ang GINOO sang mga hangaway manginkaangay sang isa ka mahimayaon nga korona sang mga bulak para sa iya mga tawo nga nagkalabilin nga buhi."
                },
                "6": {
                    "verse_nr": "6",
                    "verse": "Magahatag sia sing husto nga panghunahuna sa mga hukom, kag kaisog sa mga nagatabog sa mga kaaway nga nagasalakay sa mga pwerta sang siudad."
                },
                "7": {
                    "verse_nr": "7",
                    "verse": "Bisan ang mga propeta kag ang mga pari tama ka hubog kag nagadulingduling sila. Nag-inom sila sing madamo nga mga bino kag makahulobog nga ilimnon sa bagay nga nagakasandad sila sa ila pagsalasala. Ang mga propeta tama ka hubog nga indi makahangop sang mga palanan-awon nga ginapadala sang Dios, kag ang mga pari tama ka hubog sa pagpamat-od sang mga kaso nga ginadala sa ila."
                },
                "8": {
                    "verse_nr": "8",
                    "verse": "Ang mga lamisa sa diin sila nagalingkod puno sang mga suka, kag wala gid sing matinlo nga bahin nga nabilin."
                },
                "9": {
                    "verse_nr": "9",
                    "verse": "Nagareklamo sila nahanungod sa akon, \u201cSin-o bala ang ginatudloan sina nga tawo? Sin-o bala ang nagakinahanglan sang iya mensahe? Maayo lang ina sa mga lapsag nga bag-o lang malutas!"
                },
                "10": {
                    "verse_nr": "10",
                    "verse": "Nagatinguha sia sa pagtudlo sa aton, letra por letra, linya por linya, leksyon por leksyon.\u201d"
                },
                "11": {
                    "verse_nr": "11",
                    "verse": "Kon indi kamo magpamati sa akon, ti, ang Dios magagamit sang mga dumoluong nga nagahambal sang iban nga mga linggwahe sa pagtudlo sa inyo sang leksyon."
                },
                "12": {
                    "verse_nr": "12",
                    "verse": "Nagahatag sia sing pahuway kag paglipay sa inyo tanan pero indi kamo magpamati sa iya."
                },
                "13": {
                    "verse_nr": "13",
                    "verse": "Amo ina nga ang GINOO magatudlo sa inyo letra por letra, linya por linya, leksyon por leksyon. Dayon masandad kamo sa tagsa ninyo ka pagtikang. Mabali kamo, madakpan kag mabihag."
                },
                "14": {
                    "verse_nr": "14",
                    "verse": "Karon kamo nga bugalon nga mga tawo nga nagagahom sa mga pumoluyo diri sa Jerusalem, pamati kamo sa ginasiling sang GINOO."
                },
                "15": {
                    "verse_nr": "15",
                    "verse": "Nagapabugal kamo nga nakahimo kamo sing kasugtanan sa kamatayon, kag nagapakighisugot kamo sa kalibutan sang mga patay. Napat-od ninyo nga indi kamo maano kon mag-abot ang kalalat-an, tungod kay nagasalig kamo sa mga kabutigan kag pagdaya nga magaapin sa inyo."
                },
                "16": {
                    "verse_nr": "16",
                    "verse": "Karon, amo ini ang ginasiling sang GINOO nga Gamhanan: \u201cNagapahamtang ako sang isa ka sadsaran sa Sion nga malig-on kag mabakod. Nagabutang ako sa sini sang malig-on nga pamusod nga bato nga nasulatan sini nga mga pulong, \u2018Ang pagtuo nga malig-on mapainulobon.\u2019"
                },
                "17": {
                    "verse_nr": "17",
                    "verse": "Ang pagkamatarong amo ang talaksan sini nga sadsaran, kag ang pagkamaminatud-on amo ang iya tunton.\u201d\nAng bagyo nga yelo nga daw mga bato magasilhig sang tanan nga mga kabutigan nga inyo ginasaligan, kag ang baha magalaglag sang inyo palanaguan."
                },
                "18": {
                    "verse_nr": "18",
                    "verse": "Ang inyo kasugtanan sa kamatayon dulaon, kag ang ginkaisahan ninyo upod sa kalibutan sang mga patay indi na pagpadayunon. Kon ang kalaglagan mag-abot magahalaplay kamo."
                },
                "19": {
                    "verse_nr": "19",
                    "verse": "Magabatibati ini sa inyo adlaw-adlaw nga wala sing untat. Pagaantuson ninyo ini sa adlaw kag gab-i. Sa tagsa ka bag-o nga mensahe halin sa Dios magahatag sa inyo sang bag-o nga kakugmat!"
                },
                "20": {
                    "verse_nr": "20",
                    "verse": "Manginkaangay kamo sang isa ka tawo sa hulobaton, nga nagahigda sa katre nga kabos, nga indi makauntay, nga may habol nga makitid nga indi niya mapangalumbot."
                },
                "21": {
                    "verse_nr": "21",
                    "verse": "Ang GINOO magapakig-away subong sang iya ginhimo sa Bukid sang Perasim kag sa kapatagan sang Gabaon, agod matuman niya ang iya ginaplano nga himuon, bisan nga daw makatilingala ini, sa pagtapos sang iya misteryoso nga hilikuton."
                },
                "22": {
                    "verse_nr": "22",
                    "verse": "Indi ninyo pagkadlawi ang ginapaandam ko sa inyo! Kon magkadlaw kamo, mabudlayan kamo sa pagpalagyo. Nabatian ko ang pamat-od sang GINOONG Dios sang mga hangaway sa paglaglag sang bug-os nga pungsod."
                },
                "23": {
                    "verse_nr": "23",
                    "verse": "Pamatii kag talupangda ang akon ginasiling sa inyo."
                },
                "24": {
                    "verse_nr": "24",
                    "verse": "Wala sing mangungoma nga nagapadayon sa pag-arado sang iya mga uma kag nagaaman sini para tamnan."
                },
                "25": {
                    "verse_nr": "25",
                    "verse": "Sa tapos maaman niya ang duta, ginatamnan niya sang mga binhi nga inugpanakot subong sang sibuyas kag luy-a. Nagatanom sia sang trigo kag sebada sa inidas, kag sa higad sang iya mga uma ginatamnan niya sang iban nga mga binhi."
                },
                "26": {
                    "verse_nr": "26",
                    "verse": "Kahibalo sia magpahito sang iya obra, tungod kay ang Dios nagtudlo sa iya."
                },
                "27": {
                    "verse_nr": "27",
                    "verse": "Wala sia nagagamit sing dalagku nga inugsuk-ad sa pagsipi sang sibuyas kag sa pagkali sang luy-a, sa baylo nagagamit sia sang nagakabagay nga inugsuk-ad."
                },
                "28": {
                    "verse_nr": "28",
                    "verse": "Wala niya ginapierde ang uyas sang trigo paagi sa padayon nga paglinas sini. Kahibalo sia maggamit sang karo sa paglinas sang trigo nga indi maano ang uyas."
                },
                "29": {
                    "verse_nr": "29",
                    "verse": "Ini tanan nga kaalam naghalin sa GINOO sang mga hangaway. Ang mga plano nga ginahimo sang Dios maayo gid, kag magamadinalag-on ini sa gihapon."
                }
            }
        },
        "29": {
            "chapter_nr": "29",
            "chapter": {
                "1": {
                    "verse_nr": "1",
                    "verse": "Ang altar sang Dios, ang Jerusalem mismo, tapos gid! Ang siudad sa diin si David nagpatindog sang iya kampo tapos gid! Paligara ang isa ukon duha ka tuig, upod sa iya mga piesta kag mga pagkinasadya"
                },
                "2": {
                    "verse_nr": "2",
                    "verse": "kag dayon ang Dios magalaglag sang siudad nga ginatawag \u201cang altar sang Dios.\u201d May mga hinibi kag mga panalambiton, kag ang bug-os nga siudad manginkaangay sang isa ka altar nga nabulit sang dugo."
                },
                "3": {
                    "verse_nr": "3",
                    "verse": "Ang Dios magasalakay sang siudad, magalibot kag magakibon sini."
                },
                "4": {
                    "verse_nr": "4",
                    "verse": "Ang Jerusalem manginkaangay sang isa ka maligno nga nagatinguha sa paghambal halin sa idalom sang duta, ang isa ka hungaw nga tingog halin sa yab-ok."
                },
                "5": {
                    "verse_nr": "5",
                    "verse": "O Jerusalem, ang tanan nga mga dumoluong nga nagasalakay sa imo manginkaangay sang yab-ok nga ginapalid sang hangin, kag ang ila makahaladlok nga mga hangaway ginaapok kaangay sang dagami. Sa hinali kag sa wala ginapaabot"
                },
                "6": {
                    "verse_nr": "6",
                    "verse": "ang GINOO sang mga hangaway magaluwas sa imo paagi sa mabaskog nga mga daguob kag mga linog. Magapadala sia sing mga bagyo kag nagaharahara nga kalayo"
                },
                "7": {
                    "verse_nr": "7",
                    "verse": "dayon ang tanan nga mga hangaway sang mga kapungsoran nga nagasalakay sang siudad nga nahamtangan sang altar sang Dios, ang tanan nila nga mga hinganiban kag mga galamiton\u2014ang tanan nga mga butang\u2014madula kaangay sang isa ka damgo, kaangay sang mga butang nga nagaabot sa panghunahuna sa kagab-ihon."
                },
                "8": {
                    "verse_nr": "8",
                    "verse": "Ang tanan nga mga kapungsoran nga nagatililipon sa pagsalakay sa Jerusalem manginkaangay sang isa ka ginagutom nga tawo nga nagadamgo nga nagakaon sia kag nagabugtaw nga gutom, ukon kaangay sang isa ka tawo nga nagahimumogto sa kauhaw nga nagadamgo nga nagainom sia pero sa iya pagbugtaw mamala ang iya tutonlan."
                },
                "9": {
                    "verse_nr": "9",
                    "verse": "Sigi magpakatig-a kamo! Sigi magpadayon kamo sa pagkabulag! Magpahuboghubog kamo nga wala sing bino! Magdulingduling nga wala makainom bisan isa ka tulo!"
                },
                "10": {
                    "verse_nr": "10",
                    "verse": "Ang GINOO ang nagapatuyo sa inyo agod matulogan kamo sing mahamuok. Ang mga propeta amo ang mga mata sang mga tawo, pero ginbutabutahan sila sang Dios."
                },
                "11": {
                    "verse_nr": "11",
                    "verse": "Ang kahulogan sang tagsa ka palanan-awon sang propeta indi pag-ipahayag sa inyo, manginkaangay ini sang isa ka linukot nga tulon-an nga naselyohan. Kon dalhon mo ini sa isa nga kahibalo magbasa, kag pangabayon mo sia sa pagbasa sini, magasabat sia nga indi sia tungod kay naselyohan ini."
                },
                "12": {
                    "verse_nr": "12",
                    "verse": "Kon ihatag mo ini sa isa nga indi kahibalo magbasa, kag pangabayon mo sia sa pagbasa sini, magasabat sia nga indi sia makahibalo magbasa."
                },
                "13": {
                    "verse_nr": "13",
                    "verse": "Ang Ginoo nagsiling, \u201cIni nga mga tawo nagasiling nga nagasimba sila sa akon, pero ang ila mga pulong wala sing kahulogan, kag ang ila mga tagipusoon wala sa akon. Ang ila relihiyon wala sing pulos kundi mga kasugoan kag mga pagsulondan sang mga tawo nga ila nasaulo."
                },
                "14": {
                    "verse_nr": "14",
                    "verse": "Gani, kibuton ko ini nga mga tawo sa wala ginapaabot nga silot nga nagadinasundason lang. Ang mga maalam manginbuangbuang, kag ang ila mga kaabtik manginwalay pulos.\u201d"
                },
                "15": {
                    "verse_nr": "15",
                    "verse": "Tapos gid yadtong mga nagalikom sang ila mga plano sa GINOO! Nagapadihot sila sa tago lamang, kag nagahunahuna sila nga wala sing isa nga makakita ukon makahibalo sang ila ginahimo."
                },
                "16": {
                    "verse_nr": "16",
                    "verse": "Ginapabaliskad nila ang tanan nga mga butang. Diin bala ang labing importante, ang maninihon ukon ang lunang? Makasiling bala ang ginhimo sang tawo sa naghimo sa iya, \u201cWala mo ako paghimua\u201d? Ukon makasiling bala sia sa iya, \u201cWala ikaw makahibalo sang imo ginahimo\u201d?"
                },
                "17": {
                    "verse_nr": "17",
                    "verse": "Subong sang ginasiling, sa indi madugay ang kagulangan mangintalamnan kag ang talamnan manginkagulangan."
                },
                "18": {
                    "verse_nr": "18",
                    "verse": "Kon mag-abot ina nga adlaw, ang bungol makabati kon ang isa ka libro basahon sing mabaskog, kag ang bulag nga nagkabuhi anay sa kadudulman makakita."
                },
                "19": {
                    "verse_nr": "19",
                    "verse": "Ang imol kag mapainuboson nga mga tawo makaagom liwat sang kalipay nga ginahatag sang GINOO, ang balaan nga Dios sang Israel."
                },
                "20": {
                    "verse_nr": "20",
                    "verse": "Amo ini ang katapusan sadtong nagapigos sa iban kag nagatamay sa Dios. Ang tagsa ka makasasala laglagon."
                },
                "21": {
                    "verse_nr": "21",
                    "verse": "Ang Dios magalaglag sang mga nagapasipala sa iban, sadtong mga nagapugong agod indi masilutan ang mga kriminal, kag ang mga nagabutig agod indi mahatagan sing husto nga paghukom ang matarong nga mga tawo."
                },
                "22": {
                    "verse_nr": "22",
                    "verse": "Gani karon ang GINOO, ang Dios sang Israel nga nagluwas kay Abraham sa mga kabudlayan nagasiling, \u201cO mga tawo ko, indi na kamo mahuy-an, kag indi na kamo magpanghilawhilaw sa kahuya."
                },
                "23": {
                    "verse_nr": "23",
                    "verse": "Kon makita ninyo ang mga anak nga akon ihatag sa inyo, dayon makilala ninyo nga ako amo ang balaan nga Dios sang Israel. Pasidunggan ninyo ako kag maghangad kamo sa akon."
                },
                "24": {
                    "verse_nr": "24",
                    "verse": "Ang mga buangbuang magatuon sa paghangop, kag ang pirme lang nagakumod magakalipay kon tudloan.\u201d"
                }
            }
        },
        "30": {
            "chapter_nr": "30",
            "chapter": {
                "1": {
                    "verse_nr": "1",
                    "verse": "Ang GINOO naghambal: \u201cAng mga nagagahom sa Juda tapos gid, tungod kay nagsupak sila sa akon. Indi akon mga plano ang ila ginsunod, kag naghimo sila sing mga kasugtanan batok sa akon kabubot-on kag ini nagadugang sang ila mga sala."
                },
                "2": {
                    "verse_nr": "2",
                    "verse": "Nagdangop sila sa Ehipto sa pagpangayo sing bulig, nga wala magpamangkot sa akon. Luyag nila nga apinan sila sang Ehipto, gani nagsalig sila sa hari sang Ehipto."
                },
                "3": {
                    "verse_nr": "3",
                    "verse": "Pero ang hari wala sing gahom sa pagbulig sa ila, kag ang pag-apin sang Ehipto mangin-inyo kalaglagan."
                },
                "4": {
                    "verse_nr": "4",
                    "verse": "Bisan nga ang ila mga embahador nag-abot na sa mga siudad sang Zoan kag Hanes nga sakop sang Ehipto"
                },
                "5": {
                    "verse_nr": "5",
                    "verse": "ang mga tawo sang Juda magahinulsol nga nagdangop sila sa sinang indi masaligan nga pungsod, isa ka pungsod nga nagpaslaw sa ila sang nagapaabot sila sang bulig.\u201d"
                },
                "6": {
                    "verse_nr": "6",
                    "verse": "Amo ini ang ginasiling sang Dios nahanungod sang mga kasapatan sa nabagatnan nga desierto: \u201cAng mga embahador nagapanglakaton sa makatalagam nga pungsod, sa diin may mga leon, may dalitan nga mga man-og kag may nagalupad nga mga dragon. Ginakargahan nila ang ila mga asno kag mga kamelyo sang malahalon nga mga regalo para sa isa ka pungsod nga indi makahatag sa ila sing bulig."
                },
                "7": {
                    "verse_nr": "7",
                    "verse": "Ang bulig nga mahatag sang Ehipto wala sing pulos. Gani ginhayuan ko ang Ehipto sing, \u2018Ang Dragon nga wala Nagapanghalit.\u2019\u201d"
                },
                "8": {
                    "verse_nr": "8",
                    "verse": "Ang Dios nagsiling sa akon nga isulat sa isa ka libro kon ano ini nga sahi sang mga tawo, agod nga manginsaksi ini batok sa ila sa tanan nga mga panahon."
                },
                "9": {
                    "verse_nr": "9",
                    "verse": "Nagapadayon sila sa pagsupak sa Dios, nagabinutig, kag indi magpamati sa mga ginatudlo sang GINOO."
                },
                "10": {
                    "verse_nr": "10",
                    "verse": "Ginasingganan nila ang mga propeta nga maghipos. Nagasiling sila, \u201cIndi kami pagtudloi kon ano ang matarong. Sugiri kami sang luyag namon pamatian. Pabay-i lang kami sang amon mga dalamguhanon."
                },
                "11": {
                    "verse_nr": "11",
                    "verse": "Halin kamo kag indi ninyo kami pagbalabagi sa amon dalanon. Indi kami luyag magpamati nahanungod sang inyo Balaan nga Dios sang Israel.\u201d"
                },
                "12": {
                    "verse_nr": "12",
                    "verse": "Pero amo ini ang ginasiling sang Balaan nga Dios sang Israel: \u201cWala kamo nagasapak sang akon ginasiling sa inyo kag nagasalig kamo sa palugos kag dinaya."
                },
                "13": {
                    "verse_nr": "13",
                    "verse": "Malaut kamo. Kaangay kamo sang mataas nga pader nga may litik halin sa ibabaw paidalom kag sa hinali mapukan kamo."
                },
                "14": {
                    "verse_nr": "14",
                    "verse": "Magakalabuka kamo kaangay sang kolon nga nadugmok kag wala gid sing daku nga bahin nga mabutangan sang baga, ukon masandok sang tubig sa bubon.\u201d"
                },
                "15": {
                    "verse_nr": "15",
                    "verse": "Ang GINOO nga Gamhanan, ang balaan nga Dios sang Israel, nagasiling sa mga tawo, \u201cBalik kamo kag magsalig sa akon nga may kalinong. Dayon manginmabakod kamo kag malig-on.\u201d Pero indi kamo magpati."
                },
                "16": {
                    "verse_nr": "16",
                    "verse": "Sa baylo, nagaplano kamo sa pagpalagyo sa inyo mga kaaway paagi sa pagsakay sa madasig nga mga kabayo. Kag sigi palagyo kamo! Nagahunahuna kamo nga tama gid kadasig ang inyo mga kabayo, pero labing madasig pa ang mga nagalagas sa inyo!"
                },
                "17": {
                    "verse_nr": "17",
                    "verse": "Ang 1,000 sa inyo magapalagyo kon makita ninyo ang isa ka bilog nga soldado, kag ang lima ka bilog nga kaaway tuman na nga kamo tanan magpalalagyo. Wala sing mabilin sang inyo mga hangaway luas sa isa ka tukon sang inyo bandera sa ibabaw sang bakulod."
                },
                "18": {
                    "verse_nr": "18",
                    "verse": "Pero ang GINOO nagahulat sa pagpakita sang iya kaayo sa inyo. Handa sia sa pagkaluoy sa inyo, tungod kay ang iya ginahimo matarong. Malipayon ang tanan nga nagasalig sa GINOO."
                },
                "19": {
                    "verse_nr": "19",
                    "verse": "Kamo nga mga tawo nga nagaestar sa Jerusalem indi na maghibi liwat. Ang GINOO maluloy-on, kag kon magpanawag kamo sa iya sa pagpangayo sing bulig, magasabat sia sa inyo."
                },
                "20": {
                    "verse_nr": "20",
                    "verse": "Paagihon kamo sang Ginoo sa mga kabudlayan, pero sia gid manginkaupod ninyo sa pagtudlo sa inyo kag indi na kamo kinahanglan magpangita sa iya."
                },
                "21": {
                    "verse_nr": "21",
                    "verse": "Kon magtalang kamo sa dalan sa inyo tuo ukon wala, mabatian ninyo ang iya tingog gikan sa inyo likod nga nagasiling, \u201cYari ang dalan, diri kamo agi.\u201d"
                },
                "22": {
                    "verse_nr": "22",
                    "verse": "Dalhon ninyo ang inyo mga diosdios nga nahaklapan sing pilak kag ang inyo mga diosdios nga nahaklapan sing bulawan, kag ihaboy sila kaangay sang basura kag magasinggit kamo, \u201cPalayo kamo sa akon!\u201d"
                },
                "23": {
                    "verse_nr": "23",
                    "verse": "Kon magtanom kamo sang inyo mga binhi, ang Ginoo magapadala sa inyo sing ulan sa pagpatubo sini, kag magapatubas kamo sing madamo, kag ang inyo mga kahayupan may madamo nga halalbon."
                },
                "24": {
                    "verse_nr": "24",
                    "verse": "Ang mga baka kag ang mga asno nga ginaarado sa inyo mga uma magahalab sang labing maayo nga kumpay."
                },
                "25": {
                    "verse_nr": "25",
                    "verse": "Sa adlaw nga ang mga pamakod sang inyo mga kaaway maagaw kag ang ila mga tinawo magakalamatay, ang mga tuboran sang tubig magailig halin sa tagsa ka bukid kag tagsa ka bakulod."
                },
                "26": {
                    "verse_nr": "26",
                    "verse": "Ang bulan manginmasanag subong sang adlaw, kag ang adlaw magasanag sang pito ka pilo sang sa kinaandan, kaangay sang kasanag sang pito ka adlaw nga gintingob sa isa! Ini tanan mahanabo kon ang GINOO magbugkos kag mag-ayo sang mga pilas nga iya ginhatag sa iya mga tawo."
                },
                "27": {
                    "verse_nr": "27",
                    "verse": "Ang gahom kag himaya sang GINOO makita sa unhan. Ang kalayo kag aso nagapahayag sang iya kaakig. Sa iya paghambal, ang iya mga pulong nagadabdab subong sang kalayo."
                },
                "28": {
                    "verse_nr": "28",
                    "verse": "Nagapadala sia sing hangin sa una niya subong sang baha nga nagaanod sang tanan nga mga butang. Nagalaglag ini sang mga kapungsoran, kag nagatapos ini sang ila malain nga mga plano."
                },
                "29": {
                    "verse_nr": "29",
                    "verse": "Pero kamo nga mga tawo sang Dios magakalipay kag magakanta subong sang inyo ginahimo sa gab-i sang piesta nga balaan. Manginmalipayon kamo subong sang mga nagamartsa sa tunog sang plawta sa ila pagkadto sa Templo sang GINOO, ang mangangapin sang Israel."
                },
                "30": {
                    "verse_nr": "30",
                    "verse": "Ipabati sang GINOO sa tagsatagsa ang iya mahimayaon nga tingog kag ipahayag ang gahom sang iya kaakig. May mga dabdab sang kalayo, kag dinaguob, kag ulan nga yelo nga daw mga bato, kag madamol nga ulan."
                },
                "31": {
                    "verse_nr": "31",
                    "verse": "Ang mga taga-Asiria magakahadlok kon mabatian nila ang tingog sang GINOO kag mabatyagan ang kabug-at sang iya pagsilot."
                },
                "32": {
                    "verse_nr": "32",
                    "verse": "Samtang ang GINOO nagapadayon sa pagbunal sa ila, ang iya mga tawo nagatinukar sang ila mga bombo kag mga arpa. Ang Dios amo gid ang magapakig-away batok sa mga taga-Asiria."
                },
                "33": {
                    "verse_nr": "33",
                    "verse": "Sang una pa nga panahon may isa na ka lugar nga gin-aman sa diin ang daku nga kalayo magasunog sa hari sang Asiria. Madalom ini kag malapad, kag mataas ang tinumpukan sang mga kahoy. Ang GINOO magabuga sing nagadabdab nga kalayo sa pagsunog sini."
                }
            }
        },
        "31": {
            "chapter_nr": "31",
            "chapter": {
                "1": {
                    "verse_nr": "1",
                    "verse": "Ang mga nagakadto sa Ehipto sa pagpangayo sang bulig tapos gid! Nagasalig sila sa daku nga kusog sang mga hangaway sang Ehipto\u2014mga kabayo, mga karwahi sa inaway, kag mga soldado. Pero wala sila nagasalig sa GINOO, ang balaan nga Dios sang Israel, ukon nagapangayo sang bulig sa iya."
                },
                "2": {
                    "verse_nr": "2",
                    "verse": "Nakahibalo sia kon ano ang iya himuon! Nagapadala sia sing kalaglagan. Tumanon niya ang iya ginsiling sa pagsilot sang malaut nga mga tawo kag sang mga nagaapin sa ila."
                },
                "3": {
                    "verse_nr": "3",
                    "verse": "Ang mga Ehiptohanon indi mga dios kundi mga tawo lamang. Ang ila mga kabayo pareho man lang sang iban nga mga kabayo. Kon ang GINOO magsilot, ang mabakod nga pungsod marumpag kag ang maluya nga pungsod nga ginabuligan sini mapukan. Sila nga duha malaglag."
                },
                "4": {
                    "verse_nr": "4",
                    "verse": "Ang GINOO nagsiling sa akon, \u201cSubong sang isa ka leon nga indi matabog sang mga manugbantay gikan sa napatay sini nga sapat bisan daw ano ang ila pagsinggit; sa amo man, wala man sing makapugong sa akon, ang GINOO sang mga hangaway, sa pag-apin sang Bukid sang Sion."
                },
                "5": {
                    "verse_nr": "5",
                    "verse": "Subong sang isa ka pispis nga nagalupadlupad sa ibabaw sang iya pugad sa pag-apin sang iya mga buto, ako man, ang GINOO sang mga hangaway, magaapin sang Jerusalem kag tabangan ko ini.\u201d"
                },
                "6": {
                    "verse_nr": "6",
                    "verse": "Ang Dios nagsiling, \u201cMga tawo sang Israel, nagpakasala kamo batok sa akon kag ginsumpong ninyo ako. Pero karon, balik kamo sa akon!"
                },
                "7": {
                    "verse_nr": "7",
                    "verse": "Ang tion magaabot nga tanan kamo magahaboy sang inyo malaut nga mga diosdios nga nahimo ninyo sa pilak kag bulawan."
                },
                "8": {
                    "verse_nr": "8",
                    "verse": "Ang Asiria malaglag sa inaway, pero indi sa tawhanon nga gahom. Ang mga taga-Asiria malagyo sa inaway, kag ang ila pamatan-on nga mga lalaki mangin-ulipon."
                },
                "9": {
                    "verse_nr": "9",
                    "verse": "Ang ila hari malagyo sa kahadlok, kag ang mga opisyales kulbaan gid sing tama nga bayaan nila ang ila mga bandera sa inaway.\u201d Ang GINOO amo ang naghambal, ang GINOO nga ginasimba sa Jerusalem, kag ang iya kalayo nagadabdab didto para sa mga halad."
                }
            }
        },
        "32": {
            "chapter_nr": "32",
            "chapter": {
                "1": {
                    "verse_nr": "1",
                    "verse": "Sa ulihi nga mga inadlaw may isa ka hari nga magadumala sa pagkamatarong kag may mga opisyales nga magagahom sa katarungan."
                },
                "2": {
                    "verse_nr": "2",
                    "verse": "Ang tagsatagsa sa ila manginkaangay sang palalipdan sa hangin kag lugar nga palanaguan sa mga bagyo. Manginkaangay sila sang mga sapa nga nagailig sa desierto, kaangay sang landong sang daku nga bato sa kigas nga duta."
                },
                "3": {
                    "verse_nr": "3",
                    "verse": "Sila magatalupangod kag magatatap sang kinahanglanon sang mga tawo."
                },
                "4": {
                    "verse_nr": "4",
                    "verse": "Indi na sila magkataka kundi magmahinangpanon kag magahambal sang ila luyag isiling."
                },
                "5": {
                    "verse_nr": "5",
                    "verse": "Wala sing isa nga maghunahuna nga ang buangbuang nga tawo dungganon, ukon magsiling nga ang malaut nga tawo masaligan."
                },
                "6": {
                    "verse_nr": "6",
                    "verse": "Ang isa ka buangbuang nga tawo nagahambal sang binuang kag nagaplano sa paghimo sang mga butang nga malaut. Ang iya ginahimo kag ang iya ginasiling mga pasipala sa GINOO, kag wala niya ginapakaon ang gutom ukon ginahatagan sing ilimnon ang ginauhaw nga mga tawo."
                },
                "7": {
                    "verse_nr": "7",
                    "verse": "Ang pamaagi sang balingag nga tawo malaut kag nagahimo sing malaut nga mga butang, nagapadihot sia sa paglaglag sang mga imol paagi sa mga binutig agod indi nila maangkon ang ila mga kinamatarong."
                },
                "8": {
                    "verse_nr": "8",
                    "verse": "Pero ang masaligan nga tawo nagahimo sing matarong kag nagatindog sing malig-on sa katarungan."
                },
                "9": {
                    "verse_nr": "9",
                    "verse": "Kamo nga mga babayi nga nagakabuhi sing matawhay, nga wala sing palaligban, pamati kamo sa akon ginasiling."
                },
                "10": {
                    "verse_nr": "10",
                    "verse": "Ayhan karon kontento na kamo sang inyo kahimtangan, pero sa madason nga tuig sa sini nga tion magakalisod kamo, tungod kay wala kamo sing ubas nga maipo."
                },
                "11": {
                    "verse_nr": "11",
                    "verse": "Nagpangabuhi kamo sing matawhay, kag wala sing palaligban, pero karon, magakurog kamo sa kahadlok! Ubaha ang inyo mga bayu kag magtampi sing mga lapat."
                },
                "12": {
                    "verse_nr": "12",
                    "verse": "Pukpoka ang inyo mga dughan sa kasubo, tungod kay ang inyo mapatubason nga mga uma kag mga talamnan sing ubas nalaglag"
                },
                "13": {
                    "verse_nr": "13",
                    "verse": "kag ang mga talungon kag mga sapinit nagatubo sa duta sang akon mga tawo. Maghibi kamo tungod sa mga panimalay sa diin ang mga tawo sang una malipayon kag sa mga siudad nga sang una masadya."
                },
                "14": {
                    "verse_nr": "14",
                    "verse": "Bisan ang palasyo pagabayaan kag ang kapital nga siudad pagapatumbayaan. Ang mga pamalay kag mga pamakod nga nagalibot sa ila maguba sa walay katubtoban. Ang talunon nga mga asno magalagaw didto, kag ang mga karnero makakita sing halalban didto."
                },
                "15": {
                    "verse_nr": "15",
                    "verse": "Pero ang Dios magapadala sa aton liwat sang iya Espiritu. Ang desierto manginmapatubason nga duta, kag ang mga kaumhan magapatubas sing madamo."
                },
                "16": {
                    "verse_nr": "16",
                    "verse": "Ang katarungan kag matarong nga paghukom magaluntad sa bug-os nga duta."
                },
                "17": {
                    "verse_nr": "17",
                    "verse": "Tungod kay ang tanan magahimo sing matarong, may paghidait kag kalig-unan sa wala sing katapusan."
                },
                "18": {
                    "verse_nr": "18",
                    "verse": "Ang mga tawo sang Dios wala sing palaligban, kag ang ila mga balay manginmalinong kag wala sing katalagman."
                },
                "19": {
                    "verse_nr": "19",
                    "verse": "Pero ang yelo nga daw mga bato magaulan sa mga kagulangan, kag ang siudad maguba"
                },
                "20": {
                    "verse_nr": "20",
                    "verse": "daw ano iya ang pagkinalipay sang tagsatagsa nga may bugana nga tubig para sa ila mga tanom, kag may halalbon nga hilway sa katalagman bisan diin para sa ila mga asno kag kabakahan."
                }
            }
        },
        "33": {
            "chapter_nr": "33",
            "chapter": {
                "1": {
                    "verse_nr": "1",
                    "verse": "Ang aton mga kaaway tapos gid! Nagpangawat sila kag nagluib, bisan nga wala sing nagpangawat ukon nagluib sa ila. Pero ang ila pagpangawat kag pagluib magauntat kag sila mismo pagakawatan kag pagaluiban."
                },
                "2": {
                    "verse_nr": "2",
                    "verse": "O GINOO, kaluoyi kami. Yara sa imo ang amon paglaom. Apini kami adlaw-adlaw, kag luwasa kami sa tion sang kinagamo."
                },
                "3": {
                    "verse_nr": "3",
                    "verse": "Kon magpakig-away ka tungod sa amon, ang mga kapungsoran nagapalagyo sa ginahod sang inaway."
                },
                "4": {
                    "verse_nr": "4",
                    "verse": "Ang ila mga pagkabutang ginatipon kag ginakuha subong inagaw."
                },
                "5": {
                    "verse_nr": "5",
                    "verse": "Daw ano ka gamhanan ang GINOO! Ginagamhan niya ang tanan nga mga butang. Paluntaron niya ang katarungan kag matarong nga paghukom sa Jerusalem"
                },
                "6": {
                    "verse_nr": "6",
                    "verse": "kag palig-unon ang pungsod. Ginaapinan niya pirme ang iya mga tawo kag ginahatagan niya sila sing kaalam kag ihibalo. Ang ila labing daku nga manggad amo ang ila pagtahod sa GINOO."
                },
                "7": {
                    "verse_nr": "7",
                    "verse": "Ang maisog nga mga tawo nagapangayo sing bulig! Ang mga embahador nga nagatinguha sa pagpaluntad sang paghidait nagahilibion sing mapait."
                },
                "8": {
                    "verse_nr": "8",
                    "verse": "Ang malapad nga mga dalan tama ka makatalagam nga wala na sing may nagaagi sa sini. Ang mga kasugtanan ginlapas, kag ang mga ginkaisahan wala gintuman. Wala na sing isa nga ginatahod."
                },
                "9": {
                    "verse_nr": "9",
                    "verse": "Ang duta wala matamni kag ginbayaan. Ang mga kagulangan sang Libano nagkalaya, ang mapatubason nga kapatagan sang Saron nanginkaangay sang desierto, kag sa Basan kag sa Bukid sang Carmel ang mga dahon sang mga kahoy nagakalahulog."
                },
                "10": {
                    "verse_nr": "10",
                    "verse": "Ang GINOO nagasiling sa mga kapungsoran, \u201cKaron may himuon ako. Ipakita ko kon daw ano ako ka gamhanan."
                },
                "11": {
                    "verse_nr": "11",
                    "verse": "Ang inyo ginaplano kag ang tanan nga inyo ginahimo wala sing pulos. Ang akon ginhawa kaangay sang kalayo nga magalamon sa inyo."
                },
                "12": {
                    "verse_nr": "12",
                    "verse": "Magakapugday kamo kaangay sang daku nga bato nga ginasunog agod mahimo nga apog, kaangay sang gin-utod nga tanom nga tunokon nga ginadap-ong sa kalayo."
                },
                "13": {
                    "verse_nr": "13",
                    "verse": "Ang tagsatagsa sa inyo nga yara sa malapit kag sa malayo magpamati sa akon ginhimo kag magkilala sang akon gahom.\u201d"
                },
                "14": {
                    "verse_nr": "14",
                    "verse": "Ang makasasala nga mga tawo sang Sion nagakurog sa kahadlok. Nagasiling sila, \u201cAng paghukom sang Dios kaangay sang kalayo nga nagadabdab sa wala sing katapusan. May isa bala sa aton nga mabuhi sa kalayo kaangay sina?\u201d"
                },
                "15": {
                    "verse_nr": "15",
                    "verse": "Mabuhi ka kon ang imo ginahambal kag ginahimo matarong. Indi paggamita ang imo gahom sa pagdaya sa mga imol, kag indi magbaton sing hamham. Indi ka mag-upod sa mga nagaplano sa pagpamatay ukon sa paghimo sang malaut nga mga butang."
                },
                "16": {
                    "verse_nr": "16",
                    "verse": "Dayon indi ka maano kag manginwalay katalagman kasubong sang isa ka malig-on nga pamakod. Indi ka mawad-an sing kalan-on kag tubig nga ilimnon."
                },
                "17": {
                    "verse_nr": "17",
                    "verse": "Sa liwat makita ninyo ang isa ka hari nga nagagahom sing mahimayaon sa masangkad nga duta."
                },
                "18": {
                    "verse_nr": "18",
                    "verse": "Ang inyo sang una nga ginakahadlukan nga dumoluong nga mga manugsukot sang buhis kag mga espiya mangin-isa na lamang ka handumanan."
                },
                "19": {
                    "verse_nr": "19",
                    "verse": "Indi na kamo makakita sang bugalon nga mga dumoluong nga nagahambal sang linggwahe nga indi ninyo mahangpan."
                },
                "20": {
                    "verse_nr": "20",
                    "verse": "Tan-awa ang Sion, ang siudad sa diin nagasaulog kita sang mga piesta nga balaan. Tan-awa ang Jerusalem! Daw ano ka tawhay nga lugar nga pagaestaran! Kaangay ini sang isa ka tolda nga wala ginahalinhalin, nga ang iya mga palpal wala gingabot kag ang mga banting wala nagakabugto."
                },
                "21": {
                    "verse_nr": "21",
                    "verse": "Ang GINOO magapakita sa aton sang iya pagkahalangdon. Magaestar kita sa tupad sang malapad nga mga suba kag mga sapa, pero wala sing sakayan sang kaaway nga magaagi sa sini."
                },
                "22": {
                    "verse_nr": "22",
                    "verse": "Ang tanan nga mga banting sadtong mga sakayan wala sing pulos, ang mga layag indi mahumlad! Ang tanan nga manggad sang mga kaaway aton pagaagawon. Tama gid ini kadamo nga bisan ang piang nga mga tawo makakuha sing bahin. Ang GINOO gid mangin-aton hari, magagahom sia kag magaapin sa aton."
                },
                "23": {
                    "verse_nr": "23",
                    "verse": "Ang tanan nga mga banting sadtong mga sakayan wala sing pulos, ang mga layag indi mahumlad! Ang tanan nga manggad sang mga kaaway aton pagaagawon. Tama gid ini kadamo nga bisan ang piang nga mga tawo makakuha sing bahin. Ang GINOO gid mangin-aton hari, magagahom sia kag magaapin sa aton."
                },
                "24": {
                    "verse_nr": "24",
                    "verse": "Wala na sing bisan isa nga nagaestar sa aton duta nga magamasakit kag ang tanan nga mga sala patawaron."
                }
            }
        },
        "34": {
            "chapter_nr": "34",
            "chapter": {
                "1": {
                    "verse_nr": "1",
                    "verse": "Dali kamo, mga tawo sang tanan nga mga kapungsoran! Tipon kamo kag magpamati. Ang bug-os nga duta, kag ang tanan nga nagaestar sa sini, magpalapit kag magpamati."
                },
                "2": {
                    "verse_nr": "2",
                    "verse": "Ang GINOO naakig sa tanan nga mga kapungsoran kag sa ila mga hangaway. Ginhukman niya sila nga laglagon."
                },
                "3": {
                    "verse_nr": "3",
                    "verse": "Ang ila mga bangkay indi pag-ilubong, kundi magahamyang didto nga magakadunot kag magabaho, kag ang mga bukid magapula sang dugo."
                },
                "4": {
                    "verse_nr": "4",
                    "verse": "Ang adlaw, bulan kag mga bituon magakaladugmok subong sang yab-ok. Ang langit madula kaangay sang tulon-an nga ginlukot, kag ang mga bituon magakalahulog kaangay sang mga dahon nga nagakadagas gikan sa balagon sang ubas ukon kahoy nga higera."
                },
                "5": {
                    "verse_nr": "5",
                    "verse": "Ang GINOO nag-aman sang iya espada sa langit, kag karon patup-an niya ang Edom, ang mga tawo nga iya ginhukman nga pagalaglagon."
                },
                "6": {
                    "verse_nr": "6",
                    "verse": "Ang iya espada mabulit sang ila mga dugo kag sapay, kaangay sang dugo kag sapay sang mga kordero kag mga kanding nga ginahalad. Ang GINOO magadulot sining halad sa siudad sang Bozra, himuon niya ang madamo nga mga pagpamatay sa duta sang Edom."
                },
                "7": {
                    "verse_nr": "7",
                    "verse": "Ang mga tawo magakalapukan kaangay sang simaron nga mga baka kag torite nga mga baka, kag ang duta magasanaw sang dugo kag malatom sing sapay."
                },
                "8": {
                    "verse_nr": "8",
                    "verse": "Amo ini ang tion nga ang GINOO magaluwas sang Sion kag magatimalos sa iya mga kaaway."
                },
                "9": {
                    "verse_nr": "9",
                    "verse": "Ang mga suba sang Edom mangin-aspalto, kag ang duta mangin-asupre. Ang bug-os nga duta magadabdab subong sang aspalto."
                },
                "10": {
                    "verse_nr": "10",
                    "verse": "Magadabdab ini sa adlaw kag gab-i, kag ang aso magatub-ok gikan sini sa wala sing katapusan. Ang duta pagabayaan sa tanan nga panahon, kag wala na gid sing may magaagi sa sini liwat."
                },
                "11": {
                    "verse_nr": "11",
                    "verse": "Pero ang dapay kag ang porcupino nagapanag-iya sini, ang mga bukaw kag ang mga uwak amo ang magaestar diri. Ang GINOO magahimo sini liwat nga wala sing kahusayan, subong sang wala pa ang pagtuga."
                },
                "12": {
                    "verse_nr": "12",
                    "verse": "Wala sing hari nga magagahom sang pungsod, kag wala na sing mga pangulo."
                },
                "13": {
                    "verse_nr": "13",
                    "verse": "Ang mga talungon kag mga sapinit magatubo sa tanan nga mga palasyo kag mga banwa nga nalibutan sing mga pader, kag ang talunon nga mga ido kag mga bukaw magaestar sa sini."
                },
                "14": {
                    "verse_nr": "14",
                    "verse": "Ang mga sapat nga talunon magatilipon didto kag ang mga demonyo magatawag sa isa kag isa. Ang daku nga mga sapat sa kagab-ihon magakadto didto nga nagapangita sing lugar nga mapahuwayan."
                },
                "15": {
                    "verse_nr": "15",
                    "verse": "Ang mga bukaw magahimo sang ila mga pugad, magaitlog, magabuto, kag magasagod sa ila didto. Ang mga dapay magatipon didto, nga nagaparisparis."
                },
                "16": {
                    "verse_nr": "16",
                    "verse": "Usisaa sa libro sang GINOO kag basaha kon ano ang iya ginasiling. Wala sing isa sining mga tinuga nga madula, kag wala sing isa nga wala sing pares. Amo ini ang mando sang GINOO, sia gid ang magatipon sa ila."
                },
                "17": {
                    "verse_nr": "17",
                    "verse": "Ang GINOO amo ang magapartida sa ila sang duta kag magahatag sa tagsatagsa sang ila parti. Magaestar sila sa duta sa tanan nga mga panahon, kag mangin-ila ini sa tanan nila nga mga kaliwatan."
                }
            }
        },
        "35": {
            "chapter_nr": "35",
            "chapter": {
                "1": {
                    "verse_nr": "1",
                    "verse": "Ang desierto magakasadya,\nkag ang mga bulak magapamukadkad sa kigas nga duta."
                },
                "2": {
                    "verse_nr": "2",
                    "verse": "Ang desierto magaamba kag magasinggit sa kalipay,\nmanginmatahom ini subong sang mga Kabukiran sang Libano\nkag manginmapatubason subong sang mga kaumhan sang Carmel kag Saron.\nAng tagsatagsa makakita sang himaya sang GINOO,\nsang iya pagkahalangdon kag sang iya gahom."
                },
                "3": {
                    "verse_nr": "3",
                    "verse": "Pabaskuga ang mga kamot nga nagapalangluya,\nkag ang mga tuhod nga nagakurog sa kaluyahon."
                },
                "4": {
                    "verse_nr": "4",
                    "verse": "Singgana ang tagsatagsa nga nagapakaluya,\n\u201cMagpakabakod kamo kag indi magkahadlok!\nAng Dios magaabot sa pagluwas sa inyo,\nmagaabot sia sa pagtimalos sa inyo mga kaaway.\u201d"
                },
                "5": {
                    "verse_nr": "5",
                    "verse": "Ang bulag makakita,\nkag ang bungol makabati."
                },
                "6": {
                    "verse_nr": "6",
                    "verse": "Ang lupog magatumbo kag magasaot,\nkag ang apa magasinggit sa kalipay.\nAng mga tuboran sang tubig magailig sa desierto"
                },
                "7": {
                    "verse_nr": "7",
                    "verse": "ang mga nagakalayo nga balas mangin-isa ka linaw,\nkag ang mamala nga duta mapuno sing mga tuboran.\nSa diin ang talunon nga mga ido nagaestar anay,\nang mga bagaas kag ang mga tabun-ak magatubo."
                },
                "8": {
                    "verse_nr": "8",
                    "verse": "May malapad nga dalan didto,\nnga ginatawag \u201cAng Dalan sang Pagkabalaan.\u201d\nWala sing makasasala nga makaagi sa sini nga dalan,\nwala sing mga buangbuang nga makapatalang sang mga nagaagi didto."
                },
                "9": {
                    "verse_nr": "9",
                    "verse": "Wala sing mga leon didto,\nwala sing mapintas nga mga sapat nga magaagi sa sini nga dalan.\nAng mga ginluwas sang GINOO\nmagapauli paagi sa sini nga dalan."
                },
                "10": {
                    "verse_nr": "10",
                    "verse": "Magaabot sila sa Jerusalem nga nagakasadya,\nnagakanta kag nagasinggit sa kalipay.\nNagakasadya sila sa walay katapusan,\nkay nahilway na sila sa kasubo kag kalisod."
                }
            }
        },
        "36": {
            "chapter_nr": "36",
            "chapter": {
                "1": {
                    "verse_nr": "1",
                    "verse": "Sang ika-14 ka tuig nga si Ezequias amo ang hari sang Juda, si Senaquerib nga hari sang Asiria nagsalakay kag nag-agaw sang mga siudad sang Juda nga napamakuran."
                },
                "2": {
                    "verse_nr": "2",
                    "verse": "Dayon ginsugo niya ang iya pangulo nga opisyal sa pagkadto sa Jerusalem halin sa Lakis upod sa madamo nga mga hangaway sa pagpaampo kay Haring Ezequias. Ang opisyal nagtindog sa dalan sa diin ang mga manughabol nagaobra, sa tupad sang kanal nga ginaagyan sang tubig halin sa naibabaw nga punong."
                },
                "3": {
                    "verse_nr": "3",
                    "verse": "Tatlo ka mga taga-Juda ang naggwa sa pagsugata sa iya: ang opisyal nga nagadumala sang palasyo, si Eliaquim nga anak ni Helkias; si Sebna nga sekretaryo sang korte; kag ang opisyal nga nagasulat sang mga maragtas nga si Joa nga anak ni Asaf."
                },
                "4": {
                    "verse_nr": "4",
                    "verse": "Ang opisyal nga taga-Asiria nagsiling sa ila nga ang hari luyag makahibalo kon ano ang ginasaligan ni Haring Ezequias."
                },
                "5": {
                    "verse_nr": "5",
                    "verse": "Nagsiling sia, \u201cNagahunahuna bala kamo nga madaog ninyo sa sugid ang gahom kag ikasarang sang mga hangaway? Sin-o bala ang ginasaligan ninyo nga magabulig sa inyo sa pagbato sa Asiria?"
                },
                "6": {
                    "verse_nr": "6",
                    "verse": "Nagapaabot kamo sa Ehipto nga magabulig sa inyo, pero pareho lamang ina nga nagagamit sang tabun-ak subong baston. Mabali ini kag mapilas ang inyo kamot. Pareho sini ang hari sang Ehipto kon magsalig sa iya ang bisan sin-o.\u201d"
                },
                "7": {
                    "verse_nr": "7",
                    "verse": "Nagpadayon ang opisyal sa pagsiling, \u201cUkon nagasiling bala kamo nga nagasalig kamo sa GINOO nga inyo Dios? Indi bala ang iya mga altar sa mataas nga bakulod ginpangguba ni Ezequias, kag dayon ginsingganan niya ang mga tawo sang Juda kag Jerusalem sa pagsimba sa isa lamang ka altar?"
                },
                "8": {
                    "verse_nr": "8",
                    "verse": "Magahimo ako sing kasugtanan sa inyo sa ngalan sang hari. Hatagan ko kamo sing 2,000 ka mga kabayo kon may mga tawo kamo nga amo sini kadamo sa pagsakay sa ila."
                },
                "9": {
                    "verse_nr": "9",
                    "verse": "Indi kamo gani makatupong sa labing kubos nga opisyal sang Asiria, pero nagapaabot kamo sa mga Ehiptohanon sa pagpadala sa inyo sing mga karwahi sa inaway kag mga soldado nga nagasakay sa kabayo."
                },
                "10": {
                    "verse_nr": "10",
                    "verse": "Nagahunahuna bala kamo nga ginsalakay ko ang inyo pungsod kag ginlaglag ini nga wala ako pagbuligi sang GINOO? Ang GINOO mismo nagsiling sa akon sa pagsalakay sang inyo pungsod kag sa paglaglag sini.\u201d"
                },
                "11": {
                    "verse_nr": "11",
                    "verse": "Dayon sanday Eliaquim, Sebna, kag Joa nagsiling sa opisyal, \u201cHambal ka sa amon sa Aramico kay makahangop man kami. Indi ka maghambal sa amon sa Hebreo kay ang tanan nga mga tawo sa pader nagapamati.\u201d"
                },
                "12": {
                    "verse_nr": "12",
                    "verse": "Nagsabat sia, \u201cNagahunahuna bala kamo nga ginpadala ako sang hari sa paghambal sini nga mga butang sa inyo kag sa hari lamang? Indi, kundi ginpadala ako sa paghambal man sa mga tawo nga nagapungko sa pader, nga magakaon sang ila kaugalingon nga ipot kag magainom sang ila kaugalingon nga ihi subong man sa inyo.\u201d"
                },
                "13": {
                    "verse_nr": "13",
                    "verse": "Dayon nagtindog ang opisyal kag nagsinggit sa Hebreo, \u201cPamati kamo sang ginasiling sa inyo sang hari sang Asiria."
                },
                "14": {
                    "verse_nr": "14",
                    "verse": "Nagapaandam sia sa inyo nga indi kamo magpadaladala sa kay Ezequias kay indi sia makatabang sa inyo."
                },
                "15": {
                    "verse_nr": "15",
                    "verse": "Kag indi kamo magpati sa iya nga magsalig kamo sa GINOO. Indi kamo maghunahuna nga ang GINOO magaluwas sa inyo kag indi niya pag-itugot sa mga hangaway sang Asiria sa pag-agaw sang inyo siudad."
                },
                "16": {
                    "verse_nr": "16",
                    "verse": "Indi kamo magpamati kay Ezequias! Ang hari sang Asiria nagamando sa inyo sa paggwa sa siudad kag mag-ampo. Pahanugotan kamo tanan sa pagkaon sang mga ubas, kag mga higos halin sa inyo kaugalingon nga mga tanom, kag sa pag-inom sing tubig halin sa inyo kaugalingon nga mga bubon"
                },
                "17": {
                    "verse_nr": "17",
                    "verse": "tubtob ang hari magdala sa inyo sa isa ka duta kaangay sang inyo kaugalingon, sa diin may mga talamnan sang ubas nga magahatag sing bino, kag mga uyas nga mangin-inyo kalan-on."
                },
                "18": {
                    "verse_nr": "18",
                    "verse": "Indi kamo magpadaladala kay Ezequias sa paghunahuna nga ang GINOO magatabang sa inyo. Naluwas bala sang mga dios sang iban nga mga pungsod ang ila kaugalingon nga duta gikan sa hari sang Asiria?"
                },
                "19": {
                    "verse_nr": "19",
                    "verse": "Diin na bala karon ang mga dios sang Hamat kag Arpad? Diin na bala ang mga dios sang Sefarvaim? May isa bala nga nagluwas sang Samaria?"
                },
                "20": {
                    "verse_nr": "20",
                    "verse": "San-o bala ginluwas sang mga dios sini tanan nga mga pungsod ang ila duta gikan sa amon hari? Karon ngaa nga nakapanghunahuna kamo nga ang GINOO makaluwas sa Jerusalem?\u201d"
                },
                "21": {
                    "verse_nr": "21",
                    "verse": "Ang mga tawo naghipos suno sa ginsiling ni Haring Ezequias sa ila, kag wala gid sila magsabat."
                },
                "22": {
                    "verse_nr": "22",
                    "verse": "Dayon gingisi nanday Eliaquim, Sebna, kag Joa ang ila mga bayu sa kasubo kag naglakat sa pagsugid sa hari sang ginsiling sang opisyal nga Asiriahanon."
                }
            }
        },
        "37": {
            "chapter_nr": "37",
            "chapter": {
                "1": {
                    "verse_nr": "1",
                    "verse": "Sang pagkabati ni Haring Ezequias sang ila ginsugid, gingisi niya ang iya bayu sa kasubo, nagsuksok sang bayu nga sako, kag nagkadto sa Templo sang GINOO."
                },
                "2": {
                    "verse_nr": "2",
                    "verse": "Ginpadala niya sa propeta nga si Isaias nga anak ni Amoz si Eliaquim, ang opisyal nga nagadumala sang palasyo, si Sebna, ang sekretaryo sang korte, kag ang mga tigulang nga mga pari. Sila nagabayo man sang sako."
                },
                "3": {
                    "verse_nr": "3",
                    "verse": "Amo ini ang mensahe nga ginsiling niya nga dalhon kay Isaias: \u201cKaron amo ang adlaw sang pag-antos, ginasilutan kita kag ginapakahuy-an. Kaangay kita sang isa ka babayi nga manugbata, pero tama sia kaluya sa pagbata sini."
                },
                "4": {
                    "verse_nr": "4",
                    "verse": "Ang hari sang Asiria nagpadala sang iya pangulo nga opisyal sa pagyaguta sa buhi nga Dios. Kabay ang GINOO nga imo Dios makabati sini nga mga pagyaguta kag silutan ang mga naghambal sini. Gani magpangamuyo ka sa Dios para sa aton mga tawo nga nabilin.\u201d"
                },
                "5": {
                    "verse_nr": "5",
                    "verse": "Sang mabaton ni Isaias ang mensahe ni Haring Ezequias"
                },
                "6": {
                    "verse_nr": "6",
                    "verse": "nagpadala sia sini nga sabat sa hari: \u201cAng GINOO nagasiling sa imo nga indi ka magpatublag sa mga pagyaguta nga ginsiling sang mga taga-Asiria nga ang GINOO indi makaluwas sa inyo."
                },
                "7": {
                    "verse_nr": "7",
                    "verse": "Ang GINOO magapabati sa hari sang mga sugidsugid nga makapabalik sa iya kaugalingon nga pungsod, kag didto ipapatay sia sang GINOO.\u201d"
                },
                "8": {
                    "verse_nr": "8",
                    "verse": "Ang opisyal nga Asiriahanon nakahibalo nga ang hari naghalin sa Lakis kag nagpakig-away sa kaingod nga siudad sang Libna, gani nagkadto sia didto kag nagpakighambal sa iya."
                },
                "9": {
                    "verse_nr": "9",
                    "verse": "May balita nga nabaton ang mga Asiriahanon nga ang mga hangaway sang Ehipto, nga ginapangulohan ni Haring Tirhaca sang Etiopia, nagapadulong sa pagsalakay sa ila. Sang pagkabati sini sang hari nagpadala sia sang sulat kay Haring Ezequias"
                },
                "10": {
                    "verse_nr": "10",
                    "verse": "sang Juda sa pagsiling sa iya: \u201cAng dios nga imo ginasaligan nagsiling sa imo nga indi ka mahulog sa akon mga kamot, pero indi ka magsalig sina."
                },
                "11": {
                    "verse_nr": "11",
                    "verse": "Nabatian mo kon ano ang ginahimo sang hari sang Asiria sa pungsod nga iya luyag laglagon. Nagahunahuna ka bala nga makapalagyo ka?"
                },
                "12": {
                    "verse_nr": "12",
                    "verse": "Ang akon mga katigulangan naglaglag sang mga siudad sang Gozan, Haran, kag Resef, kag nagpamatay sang mga tawo sang Beteden nga nagaestar sa Telassar, kag ang ila mga dios wala gid makaluwas sa ila."
                },
                "13": {
                    "verse_nr": "13",
                    "verse": "Diin na ang mga hari sang mga siudad sang Hamat, Arpad, Sefarvaim, Hena kag Iva?\u201d"
                },
                "14": {
                    "verse_nr": "14",
                    "verse": "Ginkuha ni Haring Ezequias ang sulat sa mga mensahero kag ginbasa ini. Dayon nagkadto sia sa Templo, ginhumlad ang sulat didto sa presensya sang GINOO"
                },
                "15": {
                    "verse_nr": "15",
                    "verse": "kag nagpangamuyo"
                },
                "16": {
                    "verse_nr": "16",
                    "verse": "\u201cO GINOO sang mga hangaway, Dios sang Israel nga nagapungko sa imo trono nga yara sa ibabaw sang mga kerubin, ikaw lamang ang Dios nga nagagahom sa tanan nga mga ginharian sa kalibutan. Ikaw ang nagtuga sang langit kag duta."
                },
                "17": {
                    "verse_nr": "17",
                    "verse": "Karon, O GINOO, pamatii kag tan-awa ang nagakahanabo sa amon. Pamatii ang tanan nga mga butang nga ginasiling ni Senaquerib sa pagyaguta sa imo, ang buhi nga Dios."
                },
                "18": {
                    "verse_nr": "18",
                    "verse": "O GINOO, nakahibalo kami tanan nga ang mga hari sang Asiria naglaglag sang madamo nga mga pungsod, kag naghimo sang ila duta nga mamingaw"
                },
                "19": {
                    "verse_nr": "19",
                    "verse": "kag ginsunog ang ila mga dios\u2014ang indi gid matuod nga dios, kundi mga imahen lamang nga kahoy kag bato nga ginhimo sang mga tawo."
                },
                "20": {
                    "verse_nr": "20",
                    "verse": "Karon, O GINOO nga amon Dios, luwasa kami gikan sa mga taga-Asiria, agod ang tanan nga mga kapungsoran sang duta magakilala nga ikaw lamang ang Dios.\u201d"
                },
                "21": {
                    "verse_nr": "21",
                    "verse": "Dayon si Isaias nagpadala sing mensahe sa pagsugid sa kay Haring Ezequias sang sabat sang GINOO sa pangamuyo sang hari."
                },
                "22": {
                    "verse_nr": "22",
                    "verse": "Ang GINOO nagsiling, \u201cSenaquerib, ang siudad sang Jerusalem nagakadlaw kag nagayaguta sa imo."
                },
                "23": {
                    "verse_nr": "23",
                    "verse": "Sin-o bala ang imo ginayaguta kag ginahikayan? Wala ka magtahod sa akon, ang balaan nga Dios sang Israel."
                },
                "24": {
                    "verse_nr": "24",
                    "verse": "Ginpadala mo ang imo mga alagad sa pagpabugal sa akon nga tungod sang tanan mo nga mga karwahi gintaklad mo ang pinakamataas nga mga bukid, bisan ang putokputokan sang bukid sang Libano. Nagpabugal ka nga napukan mo ang pinakamataas nga sedro kag ang pinakamaayo nga kahoy nga sipre, kag imo nalambot ang pinakamalayo nga bahin sang mga kagulangan."
                },
                "25": {
                    "verse_nr": "25",
                    "verse": "Nagpabugal ka nga nagkutkot ka sing mga bubon kag nag-inom sing tubig sa iban nga mga duta, kag ang agi sang imo mga hangaway nagpamala sang suba sang Nilo."
                },
                "26": {
                    "verse_nr": "26",
                    "verse": "\u201cWala mo bala mabatii nga ginplano ko ini sang una pa nga panahon? Kag karon gintuman ko ini. Ginhatagan ko ikaw sing gahom sa pagguba sang napamakuran nga mga siudad."
                },
                "27": {
                    "verse_nr": "27",
                    "verse": "Ang mga tawo nga nagaestar didto wala sing mahimo. Kinulbaan sila kag naurongan. Kaangay sila sang hilamon sa uma ukon sang mga hilamon nga nagatubo sa atop kon huypon ini sang mainit nga hangin halin sa sidlangan."
                },
                "28": {
                    "verse_nr": "28",
                    "verse": "\u201cPero nakahibalo ako sang tanan nga mga butang nahanungod sa imo, kon ano ang imo ginahimo kag kon diin ikaw nagakadto. Nakahibalo ako sang imo kaakig sa akon."
                },
                "29": {
                    "verse_nr": "29",
                    "verse": "Nabaton ko ang mga sugid nahanungod sang imo kaakig kag bugal, kag karon butangan ko ikaw sing tungatunga sa ilong kag busalan ko ang imo baba, kag dalhon ko ikaw pabalik sa amo man nga dalan nga imo gin-agyan.\u201d"
                },
                "30": {
                    "verse_nr": "30",
                    "verse": "Dayon si Isaias nagsiling kay Haring Ezequias, \u201cYari ang tanda kon ano ang mahanabo. Karon kag sa masunod nga tuig ang inyo pagakaunon amo ang mga uyas nga nagtubo lamang, pero sa madason nga tuig sarang na kamo makatanom kag makaani sing uyas, kag makatanom sang ubas kag magkaon sang iya mga bunga."
                },
                "31": {
                    "verse_nr": "31",
                    "verse": "Ang magkalabilin sa pungsod sang Juda magatubo subong sang mga tanom nga nagapanggamot sing madalom sa duta kag magapamunga."
                },
                "32": {
                    "verse_nr": "32",
                    "verse": "May mga tawo nga nagkalabilin sa Jerusalem kag sa Bukid sang Sion, tungod kay ang GINOO sang mga hangaway nagpat-od sini nga matabo."
                },
                "33": {
                    "verse_nr": "33",
                    "verse": "\u201cAmo ini ang ginsiling sang GINOO nahanungod sa hari sang Asiria: \u2018Indi sia makasulod sa sini nga siudad ukon makapana sini bisan isa lang ka baslay. Wala sing soldado nga may taming nga makapalapit sa siudad, kag wala sing trinsera nga patindugon sa pagkibon sini."
                },
                "34": {
                    "verse_nr": "34",
                    "verse": "Magabalik sia sa amo man nga alagyan nga iya gin-agyan sa iya pag-abot, kag indi sia makasulod sa sini nga siudad. Ako, ang GINOO, amo ang naghambal sini."
                },
                "35": {
                    "verse_nr": "35",
                    "verse": "Apinan ko kag bantayan ini nga siudad tungod sa akon kadungganan kag tungod sa akon ginsaad sa akon alagad nga si David.\u2019\u201d"
                },
                "36": {
                    "verse_nr": "36",
                    "verse": "Ang anghel sang GINOO nagkadto sa kampo sang mga taga-Asiria kag nagpamatay sang 185,000 ka mga hangaway. Sang pagkaaga sang madason nga adlaw, tanan sila patay na nga nagahamyang didto!"
                },
                "37": {
                    "verse_nr": "37",
                    "verse": "Dayon ang hari sang Asiria nga si Senaquerib nag-isol kag nagbalik sa Ninive."
                },
                "38": {
                    "verse_nr": "38",
                    "verse": "Sang isa ka adlaw, sang nagasimba sia sa templo sang iya dios nga si Nisroc, ginpatay sia paagi sa espada sang iya duha ka mga anak nga lalaki nga si Adramelec kag si Sarezer, kag dayon nagpalagyo sila sa duta sang Ararat. Ang isa sang iya mga anak nga si Esarhadon nagbulos sa iya subong nga hari."
                }
            }
        },
        "38": {
            "chapter_nr": "38",
            "chapter": {
                "1": {
                    "verse_nr": "1",
                    "verse": "Sa sadto man nga tion, si Haring Ezequias nagmasakit kag diutayan lang mapatay. Ang propeta nga si Isaias nga anak ni Amoz nagbisita sa iya kag ginsingganan sia, \u201cAng GINOO nagasiling nga ipahamtang mo sing nagakaigo ang tanan nga mga butang tungod kay indi na ikaw mag-ayo. Maghanda ka kay ikaw mapatay.\u201d"
                },
                "2": {
                    "verse_nr": "2",
                    "verse": "Si Ezequias nag-atubang sa dingding kag nagpangamuyo"
                },
                "3": {
                    "verse_nr": "3",
                    "verse": "\u201cDumdoma, O GINOO, nga nag-alagad ako sa imo sing matutom kag mainunongon, kag nagtinguha gid ako sa paghimo sang imo luyag nga himuon ko.\u201d Kag nagsugod sia sa paghibi sing tudo gid."
                },
                "4": {
                    "verse_nr": "4",
                    "verse": "Dayon ang GINOO nagsugo kay Isaias"
                },
                "5": {
                    "verse_nr": "5",
                    "verse": "sa pagbalik kay Ezequias kag singganon sia, \u201cAko, ang GINOO, ang Dios sang isa sang imo mga katigulangan nga si David, nakabati sang imo pangamuyo kag nakakita sang imo mga luha; palawigon ko sing kinse pa ka tuig ang imo kabuhi."
                },
                "6": {
                    "verse_nr": "6",
                    "verse": "Luwason ko ikaw kag ini nga siudad sang Jerusalem gikan sa hari sang Asiria, kag padayunon ko ang pag-apin sa siudad.\u201d"
                },
                "7": {
                    "verse_nr": "7",
                    "verse": "Si Isaias nagsiling sa hari, \u201cAng GINOO magahatag sa imo sang isa ka tanda sa pagpamatuod nga tumanon niya ang iya saad."
                },
                "8": {
                    "verse_nr": "8",
                    "verse": "Sa hagdanan nga ginpatindog ni Haring Acaz, ang GINOO magapabalik sang landong sing napulo ka halintang.\u201d Kag ang landong nagbalik sing napulo ka halintang."
                },
                "9": {
                    "verse_nr": "9",
                    "verse": "Sa tapos nga si Ezequias nag-ayo sa iya balatian, nagsulat sia sining ambahanon sang pagdayaw"
                },
                "10": {
                    "verse_nr": "10",
                    "verse": "Naghunahuna ako nga samtang nagahingurosgan pa ako\nmagakadto ako sa kalibutan sang mga patay\nkag indi na maglawig ang akon kabuhi."
                },
                "11": {
                    "verse_nr": "11",
                    "verse": "Naghunahuna ako nga sa sining kalibutan sang mga buhi\nindi ko makita liwat ang GINOO,\nukon ang bisan sin-o nga buhi."
                },
                "12": {
                    "verse_nr": "12",
                    "verse": "Ang akon kabuhi gin-utod kag natapos,\nkaangay sang tolda nga ginguba,\nkaangay sang panapton nga gin-utod sa iya tiral.\nNaghunahuna ako nga ang Dios nagatapos na sang akon kabuhi."
                },
                "13": {
                    "verse_nr": "13",
                    "verse": "Sa bug-os nga gab-i naghibi ako sa kasakit,\nnga daw ginbali sang leon ang akon mga tul-an.\nNaghunahuna ako nga ang Dios nagatapos na sang akon kabuhi."
                },
                "14": {
                    "verse_nr": "14",
                    "verse": "Ang akon tingog nagahungaw kag maluya,\nkag nagaugayong ako kaangay sang isa ka pating.\nAng akon mga mata kinapoy sa pagtangla sa langit.\nO GINOO, luwasa ako sa sini nga kabudlayan."
                },
                "15": {
                    "verse_nr": "15",
                    "verse": "Ano ang masiling ko? Ang GINOO naghimo sini.\nNaglain ang akon buot kag indi ako makatulog."
                },
                "16": {
                    "verse_nr": "16",
                    "verse": "O Ginoo, magakabuhi ako tungod sa imo tungod sa imo lamang,\nayuha ako, kag tugoti nga magkabuhi."
                },
                "17": {
                    "verse_nr": "17",
                    "verse": "Ang akon malain nga buot pagabuslan sing paghidait.\nGinluwas mo ang akon kabuhi sa tanan nga mga katalagman,\nginpatawad mo ang tanan ko nga mga sala."
                },
                "18": {
                    "verse_nr": "18",
                    "verse": "Wala sing isa sa kalibutan sang mga patay nga makadayaw sa imo,\nang patay indi makasalig sa imo pagkatutom."
                },
                "19": {
                    "verse_nr": "19",
                    "verse": "Ang mga buhi amo ang nagadayaw sa imo,\nsubong sang pagdayaw ko sa imo karon.\nAng mga ginikanan nagasugid sa ila mga kabataan nahanungod sang imo pagkatutom."
                },
                "20": {
                    "verse_nr": "20",
                    "verse": "O GINOO, gin-ayo mo ako.\nMagatukar kami sing mga arpa kag magakanta sa pagdayaw sa imo,\nmagakanta kami sing pagdayaw sa imo templo samtang nagakabuhi kami."
                },
                "21": {
                    "verse_nr": "21",
                    "verse": "Si Isaias nagsiling sa hari nga hampulan niya ang iya hubag sang panit sang higos, agod nga mag-ayo sia."
                },
                "22": {
                    "verse_nr": "22",
                    "verse": "Dayon si Haring Ezequias nagpamangkot, \u201cAno bala ang tanda sa pagpamatuod nga sarang na ako makakadto sa Templo?\u201d"
                }
            }
        },
        "39": {
            "chapter_nr": "39",
            "chapter": {
                "1": {
                    "verse_nr": "1",
                    "verse": "Sa sadto man nga tion, ang hari sang Babilonia nga si Merodac-baladan nga anak ni Baladan, nakabati nga si Haring Ezequias nagmasakit, gani nagpadala sia sing sulat kag regalo."
                },
                "2": {
                    "verse_nr": "2",
                    "verse": "Si Ezequias nag-abiabi sang mga mensahero kag ginpakita niya sa ila ang iya manggad\u2014ang iya pilak kag bulawan, ang iya mga pahamot kag mga agwa, kag ang tanan niya nga mga gamit sa inaway. Wala sing isa nga nabilin sa iya mga talaguan ukon bisan diin sa iya ginharian nga wala niya ginpakita sa ila."
                },
                "3": {
                    "verse_nr": "3",
                    "verse": "Dayon si Isaias nga propeta nagkadto sa kay Haring Ezequias kag nagpamangkot, \u201cDiin maghalin ini nga mga tawo, kag ano ang ila ginsiling sa imo?\u201d\nNagsabat si Ezequias, \u201cNaghalin sila sa malayo nga pungsod, halin sa Babilonia.\u201d"
                },
                "4": {
                    "verse_nr": "4",
                    "verse": "\u201cAno ang ila nakita sa palasyo?\u201d\n\u201cNakita nila ang tanan. Wala sing isa sa talaguan nga wala ko ginpakita sa ila.\u201d"
                },
                "5": {
                    "verse_nr": "5",
                    "verse": "Dayon si Isaias nagsiling sa hari, \u201cAng GINOO sang mga hangaway nagasiling nga"
                },
                "6": {
                    "verse_nr": "6",
                    "verse": "magaabot ang tion nga ang tanan nga mga pagkabutang sa imo palasyo, ang tagsa ka butang nga gintipon sang imo mga katigulangan tubtob karon nga adlaw, pagadalhon sa Babilonia. Wala sing mabilin."
                },
                "7": {
                    "verse_nr": "7",
                    "verse": "Ang iban sang imo mga kaanakan pagabihagon kag kapunon agod mangin-alagad sa palasyo sang hari sang Babilonia.\u201d"
                },
                "8": {
                    "verse_nr": "8",
                    "verse": "Si Haring Ezequias naghangop sini nga sa iya panahon may paghidait kag kasigurohan, gani nagsabat sia, \u201cAng ginsiling sang GINOO paagi sa imo maayo.\u201d"
                }
            }
        },
        "40": {
            "chapter_nr": "40",
            "chapter": {
                "1": {
                    "verse_nr": "1",
                    "verse": "Ang Dios nagasiling, \u201cLipaya ang akon mga tawo, Lipaya sila!"
                },
                "2": {
                    "verse_nr": "2",
                    "verse": "Paisuga ang mga tawo sang Jerusalem.\nSinggana sila nga nag-antos sila sing malawig,\nkag ang ila mga sala ginpatawad na.\nGinsilutan ko sila sing lubos\ntungod sang tanan nila nga mga sala.\u201d"
                },
                "3": {
                    "verse_nr": "3",
                    "verse": "May isa ka tingog nga nagasinggit,\n\u201cMag-aman kamo sing dalan sa desierto para sa GINOO!\nHawani ang dalan sa desierto para sa aton Dios!"
                },
                "4": {
                    "verse_nr": "4",
                    "verse": "Ang tagsa ka nalupyakan pagatampukan,\nang tagsa ka bukid pagatapanon,\nang mga kabakuloran manginkapatagan,\nkag ang mga kudolkudol pagatapanon."
                },
                "5": {
                    "verse_nr": "5",
                    "verse": "Dayon ang himaya sang GINOO ipahayag,\nkag ang tanan nga mga tawo makakita sini.\nAng GINOO gid amo ang nagsaad sini.\u201d"
                },
                "6": {
                    "verse_nr": "6",
                    "verse": "Ang isa ka tingog nagasinggit, \u201cIsugid ang mensahe!\u201d\nNagpamangkot ako, \u201cAno ang akon isugid?\u201d\n\u201cIsugid nga ang tanan nga mga tawo kaangay sang mga hilamon,\nindi sila maglawig pa sang sa mga bulak sa latagon."
                },
                "7": {
                    "verse_nr": "7",
                    "verse": "Ang mga hilamon nagakalaya kag ang mga bulak nagakalayong\nkon ang GINOO magpadala sang hangin sa paghuyop sa ila.\nKag ang mga tawo pareho man kaluya sang sa hilamon."
                },
                "8": {
                    "verse_nr": "8",
                    "verse": "Huo, ang mga hilamon nagakalaya kag ang mga bulak nagakalayong,\npero ang pulong sang Dios nagapadayon sa walay katubtoban.\u201d"
                },
                "9": {
                    "verse_nr": "9",
                    "verse": "O Jerusalem, taklad ka sa isa ka mataas nga bukid,\nipahibalo ang maayong balita!\nO Sion, magsinggit ka sing tudo,\nisugid ang maayong balita!\nMaghambal ka kag indi magkahadlok!\nSugiri ang mga banwa sang Juda nga ang ila Dios magaabot!"
                },
                "10": {
                    "verse_nr": "10",
                    "verse": "Ang GINOO nga Gamhanan magaabot sa paghari nga may gahom,\nnga upod sa iya ang mga tawo nga iya ginluwas."
                },
                "11": {
                    "verse_nr": "11",
                    "verse": "Magaatipan sia sang iya panong kaangay sang isa ka manugbantay,\ntipunon niya sing tingob ang mga kordero,\nkag kugoson niya sila sa iya mga butkon,\ntuytoyan niya sing mahinay ang ila mga inang."
                },
                "12": {
                    "verse_nr": "12",
                    "verse": "May yara bala nga makasukob sang kadagatan paagi sa iya palad,\nukon makatakos sang kalangitan paagi sa iya dangaw?\nSin-o bala ang makasulod sang bug-os nga duta sa isa ka kupa,\nukon makatimbang sang mga kabukiran kag mga kabakuloran?"
                },
                "13": {
                    "verse_nr": "13",
                    "verse": "May yara bala nga makasugo sa GINOO kon ano ang iya himuon?\nSin-o bala ang makatudlo sa iya, ukon makalaygay sa iya?"
                },
                "14": {
                    "verse_nr": "14",
                    "verse": "Sa kay sin-o bala sia nagapakighinun-anon\nagod makahibalo sia kag makahangop,\nkon ano ang pagahimuon?"
                },
                "15": {
                    "verse_nr": "15",
                    "verse": "Para sa GINOO ano gid bala ang mga kapungsoran?\nKaangay lamang ini sila sang isa ka tulo nga tubig;\nang malayo nga mga kapuloan mamag-an subong sang yab-ok."
                },
                "16": {
                    "verse_nr": "16",
                    "verse": "Ang tanan nga mga kasapatan sa mga kagulangan sang Libano\nkulang pa para sa mga halad sa aton Dios,\nkag ang iya mga kakahuyan kulang pa sa pagpamakot sang kalayo!"
                },
                "17": {
                    "verse_nr": "17",
                    "verse": "Ang mga kapungsoran daw wala lang sa iya."
                },
                "18": {
                    "verse_nr": "18",
                    "verse": "Sa kay sin-o bala sarang mapaanggid ang Dios?\nAno ang pagsaysay mo kon kay sin-o sia kaangay?"
                },
                "19": {
                    "verse_nr": "19",
                    "verse": "Indi sia kaangay sang diosdios nga ginhimo sang tawo,\nnga ginhaklapan sang platero sing bulawan\nkag ginpatindog ini sa sadsaran nga pilak."
                },
                "20": {
                    "verse_nr": "20",
                    "verse": "Ang tawo nga indi makasarang sang pilak kag bulawan\nnagapili sang kahoy nga wala nagagabok.\nNagapangita sia sang isa ka maayo nga panday\nsa paghimo sang isa ka imahen nga indi matumba."
                },
                "21": {
                    "verse_nr": "21",
                    "verse": "Wala bala kamo makahibalo? Wala bala kamo makabati?\nWala bala kamo ginsugiri halin sang una?\nWala bala kamo makahangop kon ano ang pagsugod sang kalibutan?"
                },
                "22": {
                    "verse_nr": "22",
                    "verse": "Ginhimo ini sang isa nga nagapungko sa iya trono\nsa ibabaw sang duta kag labaw pa sang sa langit;\nang mga tawo sa idalom kaangay lamang sang magamay nga mga subay kon tan-awon!\nGinahumlad niya ang langit kaangay sang kurtina,\nkaangay sang tolda nga pagaestaran sang mga tawo."
                },
                "23": {
                    "verse_nr": "23",
                    "verse": "Ginapakanubo niya ang gamhanan nga mga pangulo,\nkag ginpakawalay pulos sila."
                },
                "24": {
                    "verse_nr": "24",
                    "verse": "Kaangay sila sang bag-o lang nga tanom\nnga bag-o lang magtubo kag makapanggamot.\nKon ang GINOO magpadala sang hangin,\nmagakalaya sila kag magakapalid kaangay sang dagami."
                },
                "25": {
                    "verse_nr": "25",
                    "verse": "Sa kay sin-o bala mapaanggid ang balaan nga Dios?\nMay isa bala nga kaangay sa iya?"
                },
                "26": {
                    "verse_nr": "26",
                    "verse": "Tangla ka sa langit!\nSin-o bala ang nagtuga sang mga bituon nga imo makita?\nSia nga nagapangulo sa ila kaangay sang hangaway,\nnahibaluan niya ang ila kadamuon,\nkag ginatawag niya sila tanan sa ila ngalan!\nTungod kay ang iya gahom tama kadako,\nwala gid sing isa sa ila nga madula!"
                },
                "27": {
                    "verse_nr": "27",
                    "verse": "O Israel, ngaa karon nagareklamo ka\nnga ang GINOO wala makahibalo sang imo mga kabudlayan,\nukon wala nagakabalaka sa paghatag sa imo sang kinamatarong?"
                },
                "28": {
                    "verse_nr": "28",
                    "verse": "Wala ka bala makahibalo? Wala ka bala makabati?\nAng GINOO amo ang walay katubtoban nga Dios,\ngintuga niya ang bug-os nga kalibutan.\nWala sia ginakapoy ukon ginaluyahan.\nWala sing may makatungkad sang iya mga hunahuna."
                },
                "29": {
                    "verse_nr": "29",
                    "verse": "Ginahatagan niya sing kusog ang mga maluya kag ginakapoy."
                },
                "30": {
                    "verse_nr": "30",
                    "verse": "Bisan ang mga pamatan-on ginaluyahan,\nang mga pamatan-on ginakapoy"
                },
                "31": {
                    "verse_nr": "31",
                    "verse": "pero ang mga nagasalig sa bulig sang GINOO\nmakaangkon sang bag-o nga kusog.\nMagatimbuok sila kaangay sang mga agila,\nmagadalagan sila, kag indi pagkapuyon,\nmagalakat sila, kag indi pagluyahan."
                }
            }
        },
        "41": {
            "chapter_nr": "41",
            "chapter": {
                "1": {
                    "verse_nr": "1",
                    "verse": "Ang Dios nagasiling,\n\u201cMaghipos kamo kag magpamati sa akon, malayo nga mga kadutaan!\nIhanda ang inyo mga panumbongon sa korte.\nMay kahigayunan kamo sa paghambal.\nMagtipon kita sing tingob sa pagpat-od kon sin-o ang matarong."
                },
                "2": {
                    "verse_nr": "2",
                    "verse": "\u201cSin-o bala ang nagdala sang mandadaog halin sa sidlangan,\nkag nagapadaog sa iya bisan diin sia magkadto?\nSin-o bala ang nagapadaog sa iya batok sa mga hari kag mga kapungsoran?\nAng iya espada nagapalid sa ila nga daw kaangay sila sang yab-ok.\nAng iya mga baslay nagapaalaplaag sa ila kaangay sang dagami nga ginapalid sang hangin."
                },
                "3": {
                    "verse_nr": "3",
                    "verse": "Ginlagas niya sila, kag indi gid sia maano,\ntama sia ka dasig nga daw wala nagadapat sa duta!"
                },
                "4": {
                    "verse_nr": "4",
                    "verse": "Sin-o bala ang nagbuot\nsang tanan nga nagakahanabo sa bug-os nga kalibutan?\nAko, ang GINOO, yara na sa ginsugoran,\nkag ako, ang GINOO, yara man sa katapusan."
                },
                "5": {
                    "verse_nr": "5",
                    "verse": "\u201cAng mga tawo sa malayo nga mga kadutaan nakakita sang ginhimo ko,\nginakugmat sila, kag nagakurog sa kahadlok.\nGani, nag-abot sila sing tingob."
                },
                "6": {
                    "verse_nr": "6",
                    "verse": "Ang tagsatagsa nagabuligay kag nagapabakod sa isa kag isa."
                },
                "7": {
                    "verse_nr": "7",
                    "verse": "Ang panday nagasiling sa platero, \u2018Maayo gid ang imo ginhimo!\u2019\nAng nagapapa sang diosdios sa pagtapan sang nagakudolkudol\nnagapabakod sang buot sang nagalansang sa pagtaod sini.\nNagasiling sila, \u2018Maayo ang pagsolda\u2019,\nkag ginalansang nila ang diosdios sa iya sini bulotangan."
                },
                "8": {
                    "verse_nr": "8",
                    "verse": "\u201cPero ikaw, Israel nga akon alagad,\nkamo ang akon pinili nga mga tawo,\nang mga kaliwat ni Abraham, nga akon abyan."
                },
                "9": {
                    "verse_nr": "9",
                    "verse": "Gindala ko kamo gikan sa mga punta sang duta,\ngintawag ko kamo gikan sa iya pinakamalayo nga mga pamusod\nkag nagsiling sa inyo, \u2018Mga alagad ko kamo.\u2019\nWala ko kamo ginsikway, kundi ginpili ko kamo."
                },
                "10": {
                    "verse_nr": "10",
                    "verse": "Indi kamo magkahadlok, ako magaupod sa inyo!\nAko ang inyo Dios, wala kamo sing dapat kahadlukan!\nHatagan ko kamo sing kusog, kag buligan ko kamo,\napinan kag luwason ko kamo."
                },
                "11": {
                    "verse_nr": "11",
                    "verse": "\u201cMga tawo ko, ang mga nagakaakig sa inyo,\npagapakahuy-an kag magabatyag sang kahuya.\nAng mga nagapakigsumpong sa inyo magakalamatay"
                },
                "12": {
                    "verse_nr": "12",
                    "verse": "ang mga nagapakig-away sa inyo madula sa duta."
                },
                "13": {
                    "verse_nr": "13",
                    "verse": "Ako ang GINOO nga inyo Dios,\nako magapabakod sa inyo kag nagasiling sa inyo,\n\u2018Indi kamo magkahadlok, ako magabulig sa inyo.\u2019\u201d"
                },
                "14": {
                    "verse_nr": "14",
                    "verse": "Ang GINOO nagasiling,\n\u201cO Israel, diutay ikaw kag maluya,\npero indi ikaw magkahadlok, ako magabulig sa imo.\nAko, ang balaan nga Dios sang Israel, amo ang nagaluwas sa imo."
                },
                "15": {
                    "verse_nr": "15",
                    "verse": "Himuon ko ikaw kaangay sang karas\nnga may bag-o kag matalom nga mga ngipon.\nIkaw magakaras sang mga kabukiran kag laglagon ini,\nang mga bakulod mapugday nga manginyab-ok."
                },
                "16": {
                    "verse_nr": "16",
                    "verse": "Isabwag nimo sila sa hangin,\nang hangin magapalid sa ila,\nkag pagalaptahon sila paagi sa bagyo.\nPero magamalipayon ka, tungod kay ako amo ang imo Dios,\nmagadayaw ka sa akon, ang balaan nga Dios sang Israel."
                },
                "17": {
                    "verse_nr": "17",
                    "verse": "\u201cKon ang akon mga tawo nga makaluluoy magpangita sing tubig,\nkon ang ila mga tutonlan magmala sa kauhaw,\ndayon ako, ang GINOO, magasabat sang ila pangamuyo,\nako, ang Dios sang Israel, indi gid magpatumbaya sa ila."
                },
                "18": {
                    "verse_nr": "18",
                    "verse": "Pailigon ko ang mga suba sa lamgod nga mga bakulod,\nkag ang mga tuboran magailig sa mga kapatagan.\nHimuon ko ang mga desierto nga manginpunong,\nkag ang kigas nga duta nga mga nagaibwal nga tuboran."
                },
                "19": {
                    "verse_nr": "19",
                    "verse": "Patuboon ko sa desierto ang mga kahoy nga sedro,\nkag mga kahoy nga akasya, mirto, kag mga olivo.\nAng lamgod nga duta mahimo nga kagulangan,\nmga kagulangan sang mga kahoy nga pino, enebro kag sipre."
                },
                "20": {
                    "verse_nr": "20",
                    "verse": "Ang mga tawo makakita sini kag mahibaluan nila\nnga ako, ang GINOO, amo ang naghimo sini.\nMagatalupangod sila\nnga ang balaan nga Dios sang Israel amo ang nagbuot nga matabo ini.\u201d"
                },
                "21": {
                    "verse_nr": "21",
                    "verse": "Amo ini ang ginasiling sang GINOO, ang hari sang Israel:\n\u201cMga dios sang mga kapungsoran, ipasaka ang inyo mga panumbongon.\nIpagwa ang inyo labing maayo nga mga rason!"
                },
                "22": {
                    "verse_nr": "22",
                    "verse": "Dali diri kag itagna kon ano ang mahanabo.\nIsaysay sa korte ang mga natabo sang una nga panahon,\nkag isugid sa amon kon ano ang maabutan sini,\nagod amon mahibaluan kon mahanabo ini."
                },
                "23": {
                    "verse_nr": "23",
                    "verse": "Isugid sa amon kon ano ang mahanabo sa palaabuton,\ndayon mahibaluan namon nga kamo mga dios!\nMaghimo kamo sing maayo ukon magdala kamo sing kalaglagan,\npun-i kami sing pagkahadlok ukon pagkahangawa!"
                },
                "24": {
                    "verse_nr": "24",
                    "verse": "Kamo kag ang tanan nga inyo ginahimo wala sing pulos,\nang mga nagasimba sa inyo makangilil-ad!"
                },
                "25": {
                    "verse_nr": "25",
                    "verse": "\u201cNagpili ako sang isa ka tawo nga nagaestar sa sidlangan,\ndalhon ko sia sa pagsalakay gikan sa aminhan.\nGinatasak niya ang mga pangulo subong sang lunang,\nkaangay sang isa ka manugkolon nga nagatasak sang lunang."
                },
                "26": {
                    "verse_nr": "26",
                    "verse": "Sin-o bala sa inyo ang nagsugid sing una sa amon, ukon nagtagna nga mahanabo ini,\nagod makasiling kami nga husto kamo?\nWala sing isa sa inyo nga nagsiling nahanungod sini,\nwala sing isa nga nakabati nga may ginhambal kamo!"
                },
                "27": {
                    "verse_nr": "27",
                    "verse": "Ako, ang GINOO, amo ang nahauna sa pagsugid sa Sion sang mga balita,\nnagpadala ako sing mensahero sa pagsiling sa Jerusalem,\n\u2018Ang imo mga tawo nagapadulong! Nagapauli sila!\u2019"
                },
                "28": {
                    "verse_nr": "28",
                    "verse": "Kon magtan-aw ako sa mga dios,\nwala sing isa sa ila nga may isiling,\nwala sing isa sa ila nga makasabat sang akon mga pamangkot."
                },
                "29": {
                    "verse_nr": "29",
                    "verse": "Tanan ini nga mga dios wala sing pulos,\nwala gid sila sing sarang mahimo,\nang ila mga diosdios maluya kag wala sing gahom.\u201d"
                }
            }
        },
        "42": {
            "chapter_nr": "42",
            "chapter": {
                "1": {
                    "verse_nr": "1",
                    "verse": "Ang GINOO nagasiling,\n\u201cYari ang akon alagad, nga akon ginpalig-on,\nang akon pinili, nga sa iya nalipay gid ako.\nGinpun-an ko sia sang akon Espiritu,\nkag magadala sia sing katarungan sa tanan nga mga kapungsoran."
                },
                "2": {
                    "verse_nr": "2",
                    "verse": "Indi sia magsinggit ukon magpataas sang iya tingog,\nukon maghambal sing tudo sa mga dalan."
                },
                "3": {
                    "verse_nr": "3",
                    "verse": "Manginmalulo sia sa mga maluya,\nkag mabinuligon sa mga makaluluoy.\nMagahatag sia sing walay katapusan nga katarungan sa tanan."
                },
                "4": {
                    "verse_nr": "4",
                    "verse": "Indi sia madulaan sing paglaom ukon kaisog,\nkag magapaluntad sing katarungan sa duta.\nAng malayo nga mga duta nagapaabot sang iya mga pagtudlo.\u201d"
                },
                "5": {
                    "verse_nr": "5",
                    "verse": "Ang Dios nagtuga sang mga langit kag ginhumlad niya ini,\nginhimo niya ang duta, kag ang tanan nga buhi nga mga butang nga yara sa sini,\nginhatagan niya sing kabuhi kag ginhawa ang tanan nga mga pumoluyo sini.\nKag karon ang GINOO nga Dios nagasiling sa iya alagad"
                },
                "6": {
                    "verse_nr": "6",
                    "verse": "\u201cAko, ang GINOO, nagtawag sa imo kag naghatag sa imo sing gahom\nagod nga ang katarungan magluntad sa duta.\nPaagi sa imo magahimo ako sing kasugtanan sa tanan nga mga katawhan,\npaagi sa imo magahatag ako sing kapawa sa mga kapungsoran."
                },
                "7": {
                    "verse_nr": "7",
                    "verse": "Pamuklaton mo ang mga mata sang mga bulag,\nkag hilwayon mo ang mga yara sa madulom nga mga prisuhan."
                },
                "8": {
                    "verse_nr": "8",
                    "verse": "\u201cAko lamang amo ang GINOO nga imo Dios.\nWala sing iban nga dios nga makaambit sang akon himaya,\nindi ko pag-ihatag sa mga diosdios ang pagdayaw nga para lamang sa akon."
                },
                "9": {
                    "verse_nr": "9",
                    "verse": "Ang akon mga gintagna natuman na.\nKaron sugiran ko kamo sang bag-o nga mga butang,\nbisan sa wala pa ini mahanabo.\u201d"
                },
                "10": {
                    "verse_nr": "10",
                    "verse": "Magkanta sing bag-o nga ambahanon sa GINOO,\nbug-os nga kalibutan, magkanta sa pagdayaw sa iya!\nDayawa sia, kamo nga nagapanakayon sa dagat,\ndayawa sia, tanan nga mga tinuga sa kadagatan!\nMagkanta, malayo nga mga kadutaan, kag tanan nga nagaestar sa sini!"
                },
                "11": {
                    "verse_nr": "11",
                    "verse": "Ang desierto kag ang iya mga banwa magdayaw sa Dios,\nang mga pumoluyo sang Kedar magdayaw sa iya!\nAng mga nagaestar sa siudad sang Sela\nmagsinggit sa kalipay gikan sa putokputokan sang mga kabukiran!"
                },
                "12": {
                    "verse_nr": "12",
                    "verse": "Ang mga nagaestar sa malayo nga mga kadutaan\nmaghatag sing pagdayaw kag himaya sa GINOO!"
                },
                "13": {
                    "verse_nr": "13",
                    "verse": "Ang GINOO nagagwa sa pagpakig-away kaangay sang isa ka baganihan,\nhanda sia kag nagaharahara para sa inaway.\nNagasinggit sia para sa inaway,\nnagapakita sia sang iya gahom batok sa iya mga kaaway."
                },
                "14": {
                    "verse_nr": "14",
                    "verse": "Ang Dios nagasiling,\n\u201cSa malawig nga tion naghipos ako,\nwala ako magsabat sa akon mga tawo.\nPero karon ang tion nag-abot nga ako magahulag,\nnagsinggit ako kaangay sang isa ka babayi nga manugbata nga ginasakitan."
                },
                "15": {
                    "verse_nr": "15",
                    "verse": "Laglagon ko ang mga bakulod kag mga kabukiran,\nkag palayaon ko ang mga hilamon kag mga kahoy.\nHimuon ko nga mga desierto ang mga ginaagyan sang suba\nkag pamalhon ko ang mga punong."
                },
                "16": {
                    "verse_nr": "16",
                    "verse": "\u201cTuytoyan ko ang akon mga tawo nga bulag\nsa mga dalan nga wala pa nila maagyi.\nHimuon ko nga kapawa ang ila kadudulman,\nkag tapanon ko ang mga kudolkudol nga mga lugar sa atubang nila.\nIni nga mga butang akon ginasaad\nkag akon gid tumanon."
                },
                "17": {
                    "verse_nr": "17",
                    "verse": "Ang tanan nga nagasalig sa mga diosdios,\nkag nagatawag sa mga imahen nga ila mga dios,\npakahuy-an kag pakanuboon.\u201d"
                },
                "18": {
                    "verse_nr": "18",
                    "verse": "Ang GINOO nagasiling,\n\u201cPamati kamo, bungol nga mga tawo!\nTan-awa sing maayo, kamo nga mga bulag!"
                },
                "19": {
                    "verse_nr": "19",
                    "verse": "May isa bala nga mas bulag pa sang sa akon alagad,\nmas bungol pa sang sa mensahero nga akon ginpadala?"
                },
                "20": {
                    "verse_nr": "20",
                    "verse": "O Israel, madamo na ang imo nakit-an,\npero wala gid bala ini tanan sing pulos sa imo?\nMay dulonggan ikaw sa pagpamati,\npero ano gid bala ang imo nabatian?\u201d"
                },
                "21": {
                    "verse_nr": "21",
                    "verse": "Ang GINOO amo ang Dios nga luyag gid sa pagluwas,\ngani pasidunggan niya ang iya mga kasugoan kag mga pagtudlo,\nkag luyag niya ipatuman ini sa iya mga tawo."
                },
                "22": {
                    "verse_nr": "22",
                    "verse": "Pero karon ang iya mga tawo gin-agawan,\nginpriso sila sa madulom nga mga buho\nkag ginbukot sila sa mga prisuhan.\nGinkawatan sila kag gin-agawan,\nnga wala sing isa nga nag-abot sa pagtabang sa ila."
                },
                "23": {
                    "verse_nr": "23",
                    "verse": "May yara bala sa inyo nga magpamati sini?\nHalin karon magapamati bala kamo sing maayo?"
                },
                "24": {
                    "verse_nr": "24",
                    "verse": "Sin-o bala ang nagtugyan sa Israel sa mga manug-agaw?\nAng GINOO mismo, nga batok sa iya nakasala kita!\nIndi kita magkabuhi suno sa iya luyag,\nukon magtuman sang iya mga gintudlo sa aton."
                },
                "25": {
                    "verse_nr": "25",
                    "verse": "Gani ginpatilaw niya kita sang iya nagabalingaso nga kaakig,\nkag ginpaantos sa halit sang inaway.\nKaangay sang kalayo ang iya kaakig nagsingkal sa bug-os nga Israel,\npero wala gid kita makahibalo kon ano ang nahanabo,\nwala gid kita makatuon sing leksyon."
                }
            }
        },
        "43": {
            "chapter_nr": "43",
            "chapter": {
                "1": {
                    "verse_nr": "1",
                    "verse": "O Israel, ang GINOO nga nagtuga sa imo nagasiling,\n\u201cIndi ka magkahadlok kay luwason ko ikaw.\nGintawag ko ikaw sa imo ngalan kay akon ikaw."
                },
                "2": {
                    "verse_nr": "2",
                    "verse": "Kon mag-agi ka sa madalom nga mga tubig, magaupod ako sa imo,\nang imo mga kabudlayan indi makadaog sa imo.\nKon mag-agi ka sa kalayo, indi ka masunog,\nang mabudlay nga mga pagtilaw nga nagaabot indi makahalit sa imo."
                },
                "3": {
                    "verse_nr": "3",
                    "verse": "Kay ako amo ang GINOO nga imo Dios,\nang balaan nga Dios sang Israel nga nagaluwas sa imo.\nSikwayon ko ang Ehipto agod luwason ka,\nsikwayon ko ang Etiopia kag Seba."
                },
                "4": {
                    "verse_nr": "4",
                    "verse": "Sikwayon ko ang tanan nga mga pungsod agod luwason ko ang imo kabuhi,\ntungod kay mahal ka sa akon,\nkag tungod kay ginpasidunggan ko ikaw kag ginahigugma."
                },
                "5": {
                    "verse_nr": "5",
                    "verse": "Indi ka magkahadlok, kay ako upod sa imo!\n\u201cHalin sa malayo nga sidlangan kag sa pinakamalayo nga katundan,\npapaulion ko ang imo mga tawo."
                },
                "6": {
                    "verse_nr": "6",
                    "verse": "Singganon ko ang aminhan sa pagpalakat sa ila,\nkag ang bagatnan nga indi sila pagpunggan.\nPabalika ang akon mga tawo halin sa malayo nga mga kapungsoran,\nhalin sa tagsa ka bahin sang duta."
                },
                "7": {
                    "verse_nr": "7",
                    "verse": "Akon sila kaugalingon nga mga tawo,\nkag gintuga ko sila sa pagpasidungog sa akon.\u201d"
                },
                "8": {
                    "verse_nr": "8",
                    "verse": "Ang Dios nagasiling,\n\u201cIpatawag ang akon mga tawo sa korte.\nMay mga mata sila, pero indi makakita,\nmay mga dulonggan sila, pero indi makabati!"
                },
                "9": {
                    "verse_nr": "9",
                    "verse": "Ipatawag ang mga kapungsoran sa pagtambong sa bista.\nSin-o sang ila mga dios ang makatagna sang palaabuton?\nSin-o sa ila ang nagtagna kon ano ang nagakahanabo karon?\nIpadala sa sini nga mga dios ang ila mga saksi\nsa pagpamatuod nga husto sila,\nsa pagsaksi nga matuod ang ila ginahambal."
                },
                "10": {
                    "verse_nr": "10",
                    "verse": "\u201cMga tawo sang Israel, kamo ang akon mga saksi,\nginpili ko kamo subong akon alagad,\nagod makilala ninyo ako kag magtuo sa akon,\nkag makahibalo nga ako lamang amo ang Dios.\nLuas sa akon wala na sing iban nga dios,\nhalin sang una tubtob karon."
                },
                "11": {
                    "verse_nr": "11",
                    "verse": "\u201cAko lamang amo ang GINOO,\nang isa nga amo lamang ang makaluwas sa inyo."
                },
                "12": {
                    "verse_nr": "12",
                    "verse": "Ginsugiran ko na kamo kon ano ang mahanabo,\ndayon nag-abot ako sa pagbulig sa inyo.\nWala sing iban nga dios nga nakahimo sini,\nkamo ang akon mga saksi."
                },
                "13": {
                    "verse_nr": "13",
                    "verse": "Ako amo ang Dios, kag wala nagabaylo;\nwala sing makapalagyo sa akon gahom,\nwala sing makabaylo sang akon ginahimo.\u201d"
                },
                "14": {
                    "verse_nr": "14",
                    "verse": "Ang balaan nga Dios sang Israel, ang GINOO nga nagaluwas sa inyo, nagasiling,\n\u201cSa pagluwas sa inyo, magapadala ako sing mga hangaway batok sa Babilonia;\npagagub-on ko ang mga pwerta sang siudad,\nkag ang paghinugyaw sang iya mga tawo pagabayluhan sing paghinibi."
                },
                "15": {
                    "verse_nr": "15",
                    "verse": "Ako amo ang GINOO, ang inyo Dios nga balaan.\nGintuga ko ang Israel, kag ako amo ang inyo hari.\u201d"
                },
                "16": {
                    "verse_nr": "16",
                    "verse": "Sang una anay ang GINOO naghimo sing isa ka dalan sa dagat,\nisa ka alagyan sa tunga sang nagaalimbukad nga tubig."
                },
                "17": {
                    "verse_nr": "17",
                    "verse": "Gindala niya ang gamhanan nga mga hangaway sa kalaglagan,\nang mga hangaway nga may mga karwahi kag mga kabayo.\nNagkalapukan sila, kag indi na gid makabangon,\nginpalong kaangay sang siga sang isa ka kingke!"
                },
                "18": {
                    "verse_nr": "18",
                    "verse": "Pero ang GINOO nagasiling,\n\u201cIndi kamo magsalig sa mga hitabo sang una\nukon magpanumdom sang mga butang sang una nga panahon."
                },
                "19": {
                    "verse_nr": "19",
                    "verse": "Tan-awa ninyo ang bag-o nga mga butang nga akon pagahimuon.\nNagakahanabo na ini, kag makita na ninyo karon!\nMagahimo ako sing dalan sa desierto,\nkag hatagan ko kamo sing mga sapa sang tubig didto."
                },
                "20": {
                    "verse_nr": "20",
                    "verse": "Bisan ang mga sapat nga talunon magapasidungog sa akon,\nmga talunon nga ido kag mga ostrit magadayaw sa akon\nkon maghimo ako sing mga suba sa desierto,\nsa paghatag sing tubig sa akon pinili nga mga tawo."
                },
                "21": {
                    "verse_nr": "21",
                    "verse": "Sila ang mga tawo nga ginhimo ko para sa akon kaugalingon,\nkag sila magaamba sa pagdayaw sa akon!\u201d"
                },
                "22": {
                    "verse_nr": "22",
                    "verse": "Ang GINOO nagasiling,\n\u201cPero indi ako ang inyo ginsimba,\nnatak-an kamo sa akon, O Israel."
                },
                "23": {
                    "verse_nr": "23",
                    "verse": "Wala kamo maghalad sa akon sing sinunog nga mga karnero,\nindi ako ang ginpasidunggan ninyo sang inyo mga halad.\nWala ko kamo pagpabudlayi paagi sa pagpangayo sing mga dulot,\nukon ginpatak-an ko kamo paagi sa pagpangayo sing insyenso."
                },
                "24": {
                    "verse_nr": "24",
                    "verse": "Wala kamo magbakal sing insyenso para sa akon,\nukon ginbusog ninyo ako sing sapay sang inyo mga kasapatan.\nSa baylo ginpabug-atan ako ninyo sang inyo mga sala,\nginpabudlayan ninyo ako sang mga kalautan nga inyo ginhimo."
                },
                "25": {
                    "verse_nr": "25",
                    "verse": "Walay sapayan sini, ako amo ang Dios nga nagapatawad sang inyo mga sala,\nkag ginhimo ko ini tungod sa akon kaugalingon.\nIndi ko na pagdumdomon ang inyo mga sala."
                },
                "26": {
                    "verse_nr": "26",
                    "verse": "\u201cMagkadto kita sa hukmanan, dalha ang inyo panumbongon!\nIpasaka ang inyo kaso sa pagpamatuod nga matarong kamo!"
                },
                "27": {
                    "verse_nr": "27",
                    "verse": "Ang inyo nahauna nga mga katigulangan nagpakasala,\nang inyo mga manugdumala nagpakasala batok sa akon."
                },
                "28": {
                    "verse_nr": "28",
                    "verse": "Ang inyo mga pangulo nagdagta sang akon santuaryo.\nGani ginlaglag ko ang Israel,\nginpabay-an ko nga yagutaon ang akon kaugalingon nga mga tawo.\u201d"
                }
            }
        },
        "44": {
            "chapter_nr": "44",
            "chapter": {
                "1": {
                    "verse_nr": "1",
                    "verse": "Ang GINOO nagasiling,\n\u201cKaron magpamati ka, O Israel, nga akon alagad,\npinili ko nga mga tawo, mga kaliwat ni Jacob."
                },
                "2": {
                    "verse_nr": "2",
                    "verse": "Ako amo ang GINOO nga nagtuga sa imo,\nhalin sa tion nga natawo ka ginbuligan ko ikaw.\nIndi ka magkahadlok, ikaw ang akon alagad,\npinili ko nga mga tawo nga akon ginahigugma."
                },
                "3": {
                    "verse_nr": "3",
                    "verse": "\u201cHatagan ko sing tubig ang mamala nga duta,\nkag pailigon ko ang sapa sa desierto.\nIhatag ko ang akon Espiritu sa imo mga kaanakan,\nkag ang akon mga kaayuhan sa inyo mga kaliwat."
                },
                "4": {
                    "verse_nr": "4",
                    "verse": "Magatubo sila subong sang natubigan nga mga hilamon,\nkaangay sang mga kahoy nga sawse sa tupad sang mga sapa nga nagailig ang tubig."
                },
                "5": {
                    "verse_nr": "5",
                    "verse": "\u201cAng tagsatagsa ka tawo magasiling, \u2018Ako iya sang GINOO.\u2019\nMagaabot sila sa pagbuylog sa mga tawo sang Israel.\nAng kada-isa sa ila magabutang sang ngalan sang GINOO sa iya butkon,\nkag magatawag sang iya kaugalingon nga isa sang mga tawo sang Dios.\u201d"
                },
                "6": {
                    "verse_nr": "6",
                    "verse": "Ang GINOO, nga nagagahom kag nagaapin sa Israel,\nang GINOO sang mga hangaway nagasiling:\n\u201cAko amo ang nahauna, ang katapusan, kag ako lamang ang Dios,\nwala sing iban nga dios kundi ako."
                },
                "7": {
                    "verse_nr": "7",
                    "verse": "May yara bala nga makahimo sang akon ginhimo,\nkag makatagna sang tanan nga mahanabo\nhalin sa ginsugoran tubtob sa katapusan nga panahon?"
                },
                "8": {
                    "verse_nr": "8",
                    "verse": "Indi kamo magkahadlok, mga tawo ko!\nKahibalo kamo nga halin sang una nga panahon tubtob karon\nginpahibalo ko na ang tanan nga mahanabo,\nkag kamo akon mga saksi.\nMay iban pa bala nga dios?\nMay gamhanan pa bala nga dios nga wala ko mahibaloi?\u201d"
                },
                "9": {
                    "verse_nr": "9",
                    "verse": "Ang tanan nga nagahimo sang mga diosdios wala sing pulos, kag ang mga dios nga ila ginapakamahal indi mapuslan. Ang mga nagasimba sini nga mga dios mga bulag kag wala sing kaalam, kag mahuy-an sila."
                },
                "10": {
                    "verse_nr": "10",
                    "verse": "Wala sing pulos ang paghimo sang isa ka imahen nga tinunaw agod simbahon subong isa ka dios!"
                },
                "11": {
                    "verse_nr": "11",
                    "verse": "Ang bisan sin-o nga nagasimba sini mahuy-an. Ang nagahimo sini mga tawo lamang. Papalapita sila kag patinduga sa hukmanan, magakahadlok sila kag mahuy-an."
                },
                "12": {
                    "verse_nr": "12",
                    "verse": "Ang manugsalsal nagabaga sang isa ka metal kag sa iya makusog nga butkon ginakurtihan niya ini paagi sa pagpapa sini sang martilyo. Sa iya pag-obra ginagutom sia, ginauhaw, kag ginakapoy."
                },
                "13": {
                    "verse_nr": "13",
                    "verse": "Ang panday nagatakos sang kahoy. Ginakuritan niya ini kag ginakurtihan sang iya mga gamit. Ginahimo niya ini sa dagway sang gwapo nga tawo, agod ibutang sa iya balay."
                },
                "14": {
                    "verse_nr": "14",
                    "verse": "Ayhan magapulod sia sang isa ka kahoy nga sedro, ukon pilion niya ang kahoy nga terebinto ukon kahoy nga sipres halin sa kagulangan. Ukon ayhan magatanom sia sang isa ka kahoy nga pino kag magapaabot sang ulan sa pagpatubo sini."
                },
                "15": {
                    "verse_nr": "15",
                    "verse": "Ang tawo nagagamit sing bahin sini nga igatong, kag ang isa ka bahin sini ginahimo nga isa ka diosdios. Ang isa ka bahin sini ginagatong niya sa kalayo sa pagpainit-init sang iya kaugalingon kag sa pagluto sang kalan-on. Ang isa ka bahin pa gid sini ginahimo niya nga isa ka dios kag ginasimba ini."
                },
                "16": {
                    "verse_nr": "16",
                    "verse": "Ang iban nga kahoy ginagatong niya sa kalayo, nagaasal sia sang karne, ginakaon ini, kag nagakabusog. Nagapainit-init sia sang iya kaugalingon kag nagasiling, \u201cKanami sang kainit! Kanami sang kalayo!\u201d"
                },
                "17": {
                    "verse_nr": "17",
                    "verse": "Ang nabilin sang kahoy ginahimo niya nga diosdios. Nagaluhod sia kag nagasimba sini. Nagapangamuyo sia sa sini nga nagasiling, \u201cIkaw ang akon dios, luwasa ako!\u201d"
                },
                "18": {
                    "verse_nr": "18",
                    "verse": "Ini nga mga tawo buang gid, wala sila makahibalo sang ila ginahimo. Gintakpan nila ang ila mga mata kag panghunahuna sa kamatuoran."
                },
                "19": {
                    "verse_nr": "19",
                    "verse": "Ang nagahimo sini nga mga diosdios wala sing kaalam kag ihibalo sa pagsiling, \u201cAng iban nga bahin sini nga kahoy gingatong ko. Nagluto ako sing kalan-on sa iya mga baga kag nag-asal sing karne kag ginkaon ko. Kag ang nabilin nga kahoy ginhimo ko nga isa ka diosdios. Karon yari ako nagaluhod sa isa ka utod nga kahoy!\u201d"
                },
                "20": {
                    "verse_nr": "20",
                    "verse": "Daw pareho lang ini nga nagakaon sing abo. Ang iya binuang nga mga hunahuna nagpatalang sa iya, kag indi na sia matabangan. Wala sia makahibalo nga ang diosdios nga iya ginauyatan indi gid matuod nga dios."
                },
                "21": {
                    "verse_nr": "21",
                    "verse": "Ang GINOO nagasiling,\n\u201cO Israel, dumdoma ini nga mga butang,\ndumdoma nga ikaw akon alagad.\nGintuga ko ikaw agod mangin-akon alagad,\nkag indi ko gid ikaw pagkalimtan."
                },
                "22": {
                    "verse_nr": "22",
                    "verse": "Ginpanas ko ang imo mga sala kaangay sang gal-om.\nBalik ka sa akon, kay ako amo ang nagaluwas sa imo.\u201d"
                },
                "23": {
                    "verse_nr": "23",
                    "verse": "Maghinugyaw sa kalipay, mga kalangitan!\nMga kadadalman sang duta, magsinggit!\nMaghinugyaw sa kalipay, mga kabukiran, kag tagsa ka kahoy sa kagulangan!\nAng GINOO nagluwas sang iya mga tawo nga Israel\nkag gani nagpakita sia sang iya pagkagamhanan."
                },
                "24": {
                    "verse_nr": "24",
                    "verse": "\u201cAko ang GINOO, ang imo Manunuga kag Manluluwas.\nAko ang GINOO, ang nagtuga sang tanan nga mga butang.\nAko lamang ang naghumlad sang mga kalangitan;\nsang pagtuga ko sang kalibutan, wala sing isa nga nagbulig sa akon."
                },
                "25": {
                    "verse_nr": "25",
                    "verse": "Ginpabuang ko ang mga manughimalad\nkag ginpaslaw ko ang mga pagpakot sang mga tawo nga nagatuon sang mga kabituonan.\nGinasumpong ko ang mga hambal sang maalam nga mga tawo\nkag ginapakita ko nga ang ila kaalam kabuangan."
                },
                "26": {
                    "verse_nr": "26",
                    "verse": "Pero kon ang akon alagad magtagna,\nkon ipadala ko ang isa ka mensahero sa pagpahayag sang akon mga plano,\nginatuman ko ini nga mga plano kag mga tagna.\nGinasingganan ko ang Jerusalem nga ang mga tawo magaestar didto liwat,\nkag ang mga siudad sang Juda pagapatindugon liwat.\nIni nga mga siudad magabangon gikan sa pagkalaglag."
                },
                "27": {
                    "verse_nr": "27",
                    "verse": "Sa akon pagmando nagamala ang mga kadagatan."
                },
                "28": {
                    "verse_nr": "28",
                    "verse": "Ginasingganan ko si Ciro, \u2018Ikaw ang magagahom para sa akon,\npagahimuon mo ang akon luyag nga himuon:\nmagamando ka nga patindugon liwat ang Jerusalem,\nkag ipahamtang ang mga sadsaran sang Templo.\u2019\u201d"
                }
            }
        },
        "45": {
            "chapter_nr": "45",
            "chapter": {
                "1": {
                    "verse_nr": "1",
                    "verse": "Si Ciro ginpili sang GINOO nga manginhari!\nAng GINOO nagpili sa iya sa pagpangdaog sang mga pungsod,\nginpadala niya sia sa pag-agaw sang gahom sang mga hari;\nang GINOO magabukas sang mga pwerta sang mga siudad para sa iya.\nSa kay Ciro ang GINOO nagasiling"
                },
                "2": {
                    "verse_nr": "2",
                    "verse": "\u201cAko gid magaaman sang imo alagyan,\ntapanon ko ang mga bukid kag mga bakulod.\nGub-on ko ang mga pwerta nga bronsi\nkag utdon ko ang ila mga pintal nga salsalon."
                },
                "3": {
                    "verse_nr": "3",
                    "verse": "Hatagan ko ikaw sing mga manggad gikan sa madulom kag tago nga mga lugar,\ndayon mahibaluan mo nga ako amo ang GINOO,\nnga ang Dios sang Israel nagtawag sa imo."
                },
                "4": {
                    "verse_nr": "4",
                    "verse": "Ginpili ko ikaw sa pagtabang sang akon alagad nga Israel,\nang pinili ko nga mga tawo.\nGinhatagan ko ikaw sing daku nga dungog,\nbisan nga wala ikaw makakilala sa akon."
                },
                "5": {
                    "verse_nr": "5",
                    "verse": "\u201cAko amo ang GINOO, wala na sing iban nga Dios.\nHatagan ko ikaw sing kusog nga imo kinahanglan,\nbisan wala ikaw makakilala sa akon."
                },
                "6": {
                    "verse_nr": "6",
                    "verse": "Himuon ko ini agod ang tagsatagsa sa bug-os nga kalibutan\nmakakilala nga ako amo ang GINOO,\nkag wala na sing iban nga Dios."
                },
                "7": {
                    "verse_nr": "7",
                    "verse": "Ako ang nagtuga sang kapawa kag kadudulman,\nako nagadala sang kaayuhan kag kalaglagan. nagahimo sini tanan nga mga butang."
                },
                "8": {
                    "verse_nr": "8",
                    "verse": "Magahatag ako sing pagdaog halin sa langit kaangay sang ulan,\nmagabuka ang duta sa pagbaton sini,\nkag magaluntad ang kahilwayan kag katarungan.\nAko, ang GINOO, magahimo sini.\u201d"
                },
                "9": {
                    "verse_nr": "9",
                    "verse": "Makaluluoy sia nga nagapakigbais sa iya Manunuga;\nsia nga isa ka kolon nga pareho man lang sa iban nga mga kolon!\nNagapamangkot bala ang lunang sa manugkolon kon ano ang iya ginahimo?\nNagareklamo bala ang kolon nahanungod sa abilidad sang iya maninihon?"
                },
                "10": {
                    "verse_nr": "10",
                    "verse": "May makasiling bala sa iya mga ginikanan,\n\u201cNgaa ginhimo ninyo ako sing subong sini?\u201d"
                },
                "11": {
                    "verse_nr": "11",
                    "verse": "Ang GINOO, ang balaan nga Dios sang Israel,\nang nagagahom sang palaabuton, nagasiling:\n\u201cWala ka sing kinamatarong sa pagpamangkot sa akon nahanungod sa akon mga kaanakan,\nukon sa pagsugo sa akon sang dapat ko himuon!"
                },
                "12": {
                    "verse_nr": "12",
                    "verse": "Ako amo ang naghimo sang kalibutan,\nkag nagtuga sang mga tawo sa pag-estar sa sini.\nSa akon gahom ginhumlad ko ang kalangitan,\nako ang nagagahom sang adlaw, sang bulan kag sang mga kabituonan."
                },
                "13": {
                    "verse_nr": "13",
                    "verse": "Ako ang nagtulod kay Ciro sa pagtuman sang akon tinutuyo\nsa pagtadlong sang tanan.\nKaayuhon ko ang tagsa ka dalan nga iya ginaagyan.\nPatindugon niya liwat ang akon siudad nga Jerusalem,\nkag hilwayon ang akon binihag nga mga tawo.\nWala sing isa nga nagsuhol sa iya,\nukon naghamham sa iya sa paghimo sini.\u201d\nAng GINOO sang mga hangaway naghambal sini."
                },
                "14": {
                    "verse_nr": "14",
                    "verse": "Ang GINOO nagasiling sa Israel,\n\u201cAng manggad sang Ehipto kag Etiopia mangin-imo,\nkag ang matag-as nga mga tawo sang Seba mangin-imo mga ulipon,\nmagasunod sila sa imo nga nakadenahan.\nMagaluhod sila sa imo kag magsiling,\n\u2018Ang Dios nagaubay sa imo, sia lamang ang Dios."
                },
                "15": {
                    "verse_nr": "15",
                    "verse": "Ang Dios sang Israel, nga nagaluwas sang iya mga tawo,\nisa ka Dios nga wala nagapakita sang iya kaugalingon."
                },
                "16": {
                    "verse_nr": "16",
                    "verse": "Ang nagahimo sang mga diosdios mahuy-an,\ntanan sila magatalang."
                },
                "17": {
                    "verse_nr": "17",
                    "verse": "Pero ang Israel luwason sang GINOO,\nkag ang iya pagdaog magapadayon sa walay katubtoban,\nang iya mga tawo indi gid mahuy-an.\u2019\u201d"
                },
                "18": {
                    "verse_nr": "18",
                    "verse": "Ang GINOO nagtuga sang mga langit,\nsia amo lamang ang Dios!\nGindihon niya kag ginhimo ang duta,\nginhimo niya ini nga malig-on kag mapinadayunon!\nWala niya paghimua ini nga wala sing kahusayan,\nkundi isa ka lugar nga pagaestaran sang mga tawo.\nNagasiling sia, \u201cAko amo ang GINOO,\nkag wala na sing iban nga Dios."
                },
                "19": {
                    "verse_nr": "19",
                    "verse": "Wala ako maghambal sa tago,\nukon maglikom sang akon mga katuyoan.\nWala ako magsiling sa mga tawo sang Israel\nsa pagpangita sa akon sa diin may kinagamo.\nAko ang GINOO, kag nagahambal ako sang kamatuoran,\nginapakilala ko kon ano ang matarong.\u201d"
                },
                "20": {
                    "verse_nr": "20",
                    "verse": "Ang GINOO nagasiling,\n\u201cPalapit kamo sing tingob, mga katawhan sang mga kapungsoran,\ntanan kamo nga nabilin nga buhi sa pagkapukan sang ginharian,\natubanga ninyo ang paghukom!\nAng mga nagaprosisyon sang ila mga diosdios nga kahoy\nkag nagapangamuyo sa mga dios nga indi makaluwas sa ila,\nini nga mga tawo wala gid sing nahibaluan!"
                },
                "21": {
                    "verse_nr": "21",
                    "verse": "Magpalapit kag ipasaka ang inyo kaso sa hukmanan,\nmaghinun-anon kamo sing tingob.\nSin-o ang nagtagna sini sang una sa wala pa ini mahanabo?\nIndi bala ako ang GINOO, ang Dios nga nagaluwas sang iya mga tawo?\nWala na sing iban nga Dios."
                },
                "22": {
                    "verse_nr": "22",
                    "verse": "\u201cMagdangop kamo sa akon karon agod maluwas kamo,\ntanan nga mga katawhan sa bug-os nga kalibutan!\nAko lamang amo ang Dios kag wala na sing iban."
                },
                "23": {
                    "verse_nr": "23",
                    "verse": "Ang akon ginsaad matuod,\nkag indi ini magbaylo.\nNagasumpa ako sa akon kaugalingon:\nNga ang tagsatagsa magpalapit kag magaluhod sa atubang ko,\nkag magasaad sa pag-unong sa akon."
                },
                "24": {
                    "verse_nr": "24",
                    "verse": "\u201cMagasiling sila nga paagi lamang sa akon\nmakaangkon sila sing kusog kag pagdaog,\npero ang tanan nga nagadumot sa akon\nmagaantos sing kahuloy-an."
                },
                "25": {
                    "verse_nr": "25",
                    "verse": "Ako, ang GINOO, magaluwas\nsang tanan nga mga kaliwat ni Jacob,\nkag magadayaw sila sa akon."
                }
            }
        },
        "46": {
            "chapter_nr": "46",
            "chapter": {
                "1": {
                    "verse_nr": "1",
                    "verse": "\u201cAmo na ini ang katapusan sang mga dios sang Babilonia!\nSi Bel kag si Nebo sang una anay ginsimba,\npero karon ginakarga sila sa mga asno,\nlulan sa likod sang kapoy nga mga hayop!"
                },
                "2": {
                    "verse_nr": "2",
                    "verse": "Amo na ini ang katapusan sadto nga mga dios sang Babilonia!\nAng mga diosdios indi makaluwas sang ila kaugalingon,\ngin-agaw sila kag ginbihag!"
                },
                "3": {
                    "verse_nr": "3",
                    "verse": "\u201cPamati kamo sa akon, mga kaliwat ni Jacob,\ntanan nga mga nabilin sang akon mga tawo.\nGin-atipan ko kamo halin pa sang inyo pagkatawo."
                },
                "4": {
                    "verse_nr": "4",
                    "verse": "Ako amo ang inyo Dios, kag magatatap sa inyo\ntubtob magtigulang kamo kag mag-ubanon.\nAko ang naghimo sa inyo kag magatatap sa inyo,\nako magabulig kag magaluwas sa inyo.\u201d"
                },
                "5": {
                    "verse_nr": "5",
                    "verse": "Ang GINOO nagasiling, \u201cKay sin-o ninyo ako ipaanggid?\nMay yara bala nga kaangay sa akon?\u201d"
                },
                "6": {
                    "verse_nr": "6",
                    "verse": "Ang mga tawo nagaabri sang ila mga puyo; nagabubo sang bulawan,\nkag nagatimbang sang pilak.\nNagasuhol sila sing platero sa paghimo sing isa ka dios,\ndayon nagaluhod sila kag nagasimba sini."
                },
                "7": {
                    "verse_nr": "7",
                    "verse": "Ginahakwat nila kag ginapas-an ini,\nginapahamtang nila ini sa isa ka lugar, kag nagapabilin ini didto,\nindi makahulag sa iya ginatindugan.\nKon may magpangamuyo sa sini, indi ini makasabat,\nukon makaluwas sa iya sa katalagman."
                },
                "8": {
                    "verse_nr": "8",
                    "verse": "\u201cDumdoma ninyo ini, kamo nga mga makasasala,\ntalupangda ang akon ginhimo."
                },
                "9": {
                    "verse_nr": "9",
                    "verse": "Dumdoma ang natabo sang una nga panahon,\nkilalaha nga ako amo lamang ang Dios,\nkag wala sing isa kaangay sa akon."
                },
                "10": {
                    "verse_nr": "10",
                    "verse": "Halin sa ginsugoran ginsugid ko kon ano ang maabutan sini,\ndugay na gintagna ko kon ano ang mahanabo.\nNagsiling ako nga ang akon mga plano indi mapaslawan,\ntumanon ko ang tanan nga akon ginatuyo nga himuon."
                },
                "11": {
                    "verse_nr": "11",
                    "verse": "Magatawag ako sang isa ka tawo sa pag-abot halin sa sidlangan,\nmagasulip sia kaangay sang isa ka dapay,\nkag himuon ang akon ginplano.\nNaghambal ako, kag matuman ini."
                },
                "12": {
                    "verse_nr": "12",
                    "verse": "\u201cPamati kamo sa akon, kamo nga batinggilan nga mga tawo\nnga nagahunahuna nga malayo kaayo ang pagdaog."
                },
                "13": {
                    "verse_nr": "13",
                    "verse": "Ginapadali ko ang adlaw sang pagdaog,\nindi gid man malayo ini.\nSa indi madugay magadaog ako.\nLuwason ko ang Jerusalem\nkag pasidunggan ko ang Israel didto.\u201d"
                }
            }
        },
        "47": {
            "chapter_nr": "47",
            "chapter": {
                "1": {
                    "verse_nr": "1",
                    "verse": "Ang GINOO nagasiling,\n\u201cBabilonia, panaog sa imo trono,\nkag magpungko ka sa yab-ok sa duta.\nSang una kaangay ikaw sang isa ka birhen, isa ka siudad nga wala kaagi lutos,\npero indi na ikaw malum-ok kag mahinhin!\nIsa na ikaw karon ka ulipon!"
                },
                "2": {
                    "verse_nr": "2",
                    "verse": "Pabuyonga ang galingan nga bato! Galinga ang harina!\nHuksa ang imo belo! Ubaha ang imo matahom nga mga bayu!\nBataka ang imo palda sa pagtabok sa mga sapa!"
                },
                "3": {
                    "verse_nr": "3",
                    "verse": "Ang mga tawo makakita sa imo nga hublas,\nmakit-an ka nila nga ginpakahuy-an.\nMagatimalos ako, kag wala sing may makapugong sa akon.\u201d"
                },
                "4": {
                    "verse_nr": "4",
                    "verse": "Ang balaan nga Dios sang Israel magahilway sa aton;\nang iya ngalan amo ang GINOO sang mga hangaway."
                },
                "5": {
                    "verse_nr": "5",
                    "verse": "Ang GINOO nagasiling sa Babilonia,\n\u201cMagpungko ka sing mahipos sa kadudulman,\nindi na nila ikaw pagtawgon nga rayna sang mga kapungsoran!"
                },
                "6": {
                    "verse_nr": "6",
                    "verse": "Naakig ako sa akon mga tawo,\nginkabig ko sila nga indi akon kaugalingon nga mga tawo:\ngintugyan ko sila sa imo gahom, kag wala mo sila pagkaluoyi,\nbisan ang mga tigulang ginpintasan mo."
                },
                "7": {
                    "verse_nr": "7",
                    "verse": "Naghunahuna ka nga magapadayon ang imo pagkarayna,\nkag wala mo ginhupti ini nga mga butang sa imo tagipusoon,\nukon magdumdom kon ano ang imo katapusan."
                },
                "8": {
                    "verse_nr": "8",
                    "verse": "\u201cPamatii ini, ikaw nga mahigugmaon sang kalipay,\nikaw nga nagahunahuna nga malig-on ka kag indi maano.\nNagasiling ka nga gamhanan ka kaangay sa Dios,\nnga wala sing isa nga kaangay sa imo.\nNaghunahuna ka nga indi ka gid mabalo,\nukon magaantos sang pagkadula sang imo mga kaanakan."
                },
                "9": {
                    "verse_nr": "9",
                    "verse": "Pero sa isa ka tion, sa isa lamang ka adlaw,\nining duha ka mga butang mahanabo.\nWalay sapayan sang tanan nga mga madyik nga imo ginagamit,\nmadulaan ka sang imo mga kaanakan kag mabalo ka."
                },
                "10": {
                    "verse_nr": "10",
                    "verse": "\u201cNagsalig ka nga indi ka maano sa imo kalautan;\nnaghunahuna ka nga wala sing may makakita sa imo.\nAng imo kaalam kag ihibalo nagpatalang sa imo,\nkag nagsiling ka sa imo kaugalingon, \u2018Ako amo ang Dios,\nwala sing isa nga kaangay sa akon.\u2019"
                },
                "11": {
                    "verse_nr": "11",
                    "verse": "Ang katalagman magaabot sa imo,\nkag wala sing imo madyik nga makapugong sini.\nAng kalalat-an sa hinali lang magaabot sa imo,\nang kalalat-an nga wala mo ginapaabot!"
                },
                "12": {
                    "verse_nr": "12",
                    "verse": "Padayuna ang imo mga madyik kag mga pagpangbabaylan,\namo ini ang ginahimo mo halin sang pamatan-on pa ikaw.\nAyhan makabulig ini sa imo,\nbasi pa lang kulbaan ang imo mga kaaway."
                },
                "13": {
                    "verse_nr": "13",
                    "verse": "Wala ka sing mahimo wala sapayan sang mga laygay sa imo.\nPapalapita ang imo mga manuglaygay sa pagluwas sa imo,\nang mga tawo nga nagatuon sang mga bituon,\nnga nagausisa sang mga kalangitan\nkag nagasaysay sini sa imo kada bulan\nsang tanan nga mahanabo sa imo."
                },
                "14": {
                    "verse_nr": "14",
                    "verse": "\u201cManginkaangay sila sang mga nahot sang dagami,\nkag sunogon sila sang kalayo!\nIndi gani sila makaluwas sang ila kaugalingon,\nkay ang dabdab sang kalayo mangintama kainit para sa ila,\nindi ini diutay lamang nga kalayo sa pagpainit-init sa ila."
                },
                "15": {
                    "verse_nr": "15",
                    "verse": "Amo ini ang maabutan nimo sa ila mga laygay,\nining nagatuon sang mga bituon nga imo ginapamangkutan sa bug-os nimo nga kabuhi.\nSila tanan magabiya sa imo kag magalakat suno sa luyag nila,\nkag wala gid sing mabilin sa pagluwas sa imo.\u201d"
                }
            }
        },
        "48": {
            "chapter_nr": "48",
            "chapter": {
                "1": {
                    "verse_nr": "1",
                    "verse": "Mga tawo sang Israel, pamati kamo,\nkamo nga mga kaliwat ni Juda:\nNagapanumpa kamo sa ngalan sang GINOO,\nkag nagasiling kamo nga ginasimba ninyo ang Dios sang Israel,\npero ang inyo pagsimba sa baba lamang kag indi sa tagipusoon."
                },
                "2": {
                    "verse_nr": "2",
                    "verse": "Wala sapayan sini nagapahambog kamo sa pagsiling\nnga mga banwahanon kamo sang balaan nga siudad,\nkag nagasalig kamo sa Dios sang Israel,\nnga ang iya ngalan amo ang GINOO sang mga hangaway."
                },
                "3": {
                    "verse_nr": "3",
                    "verse": "Ang GINOO nagasiling sa Israel,\n\u201cSang una gintagna ko kon ano ang mahanabo,\nkag sa hinali gintuman ko ini!"
                },
                "4": {
                    "verse_nr": "4",
                    "verse": "Nahibaluan ko nga manginbatinggilan ka,\nsubong katig-a sang salsalon, indi magbawod subong sang bronsi."
                },
                "5": {
                    "verse_nr": "5",
                    "verse": "Madugay na gintagna ko ang imo palaabuton,\nginpahibalo ko na ini sa wala pa mahanabo,\nagod indi ka makasiling\nnga ang imo mga diosdios amo ang naghimo sini,\nnga ang imo tinunaw nga mga imahen amo ang nagpadihot sini."
                },
                "6": {
                    "verse_nr": "6",
                    "verse": "\u201cAng tanan nga akon gintagna nahanabo na,\ndapat mo batunon nga ang akon mga tagna matuod.\nKaron sugiran ko ikaw sang bag-o nga mga butang nga magaabot,\nang mga hitabo nga wala ko ginpahayag sang una."
                },
                "7": {
                    "verse_nr": "7",
                    "verse": "Karon lamang ginahimo ko ini,\nwala gid sing natabo nga kaangay sini halin sang una.\nKay kon may yara, magasiling ka nga nahibaluan mo ini tanan."
                },
                "8": {
                    "verse_nr": "8",
                    "verse": "Nahibaluan ko nga indi ikaw masaligan,\nkay halin sang una nabantugan ikaw sa imo pagkarebelde.\nGani wala gid ikaw makabati sini,\nwala gid sing isa ka pulong nga nakaabot sa imo igdulongog."
                },
                "9": {
                    "verse_nr": "9",
                    "verse": "\u201cAgod ang mga tawo magadayaw sa akon ngalan\nginapunggan ko ang akon kaakig,\nginapunggan ko ang akon kaugalingon, kag indi ko ikaw paglaglagon."
                },
                "10": {
                    "verse_nr": "10",
                    "verse": "Gintilawan ko ikaw sa kalayo sang pag-antos,\nsubong sang pilak nga ginapuraw sa horno.\nPero nasapwan ko nga wala ikaw sing pulos."
                },
                "11": {
                    "verse_nr": "11",
                    "verse": "Ang tanan nga ginahimo ko nahimo tungod sa akon ngalan,\nindi ako magtugot nga mahuy-an ang akon ngalan,\nukon may mag-ambit sang akon kadungganan\nnga para sa akon kag akon lamang.\u201d"
                },
                "12": {
                    "verse_nr": "12",
                    "verse": "Ang GINOO nagasiling,\n\u201cO Israel, mga tawo nga akon gintawag, pamati kamo sa akon!\nAko amo ang Dios, ang nahauna kag ang katapusan, ang isa lamang ka Dios!"
                },
                "13": {
                    "verse_nr": "13",
                    "verse": "Ang akon mga kamot naghimo sang mga sadsaran sang duta,\nkag naghumlad sang mga kalangitan.\nSang tawgon ko ang duta kag ang langit,\nnagapalapit sila gilayon sa akon atubang."
                },
                "14": {
                    "verse_nr": "14",
                    "verse": "\u201cMagtipon kamo tanan kag magpamati!\nWala sing isa sang mga dios nga makatagna\nnga ang tawo nga akon ginpili magasalakay sa Babilonia,\nhimuon niya ang luyag ko nga ipahimo sa iya."
                },
                "15": {
                    "verse_nr": "15",
                    "verse": "Ako amo ang naghambal kag nagtawag sa iya,\nako amo ang nagpagwa\nsa iya kag nagpadaog sa iya."
                },
                "16": {
                    "verse_nr": "16",
                    "verse": "\u201cKaron magpalapit kamo sa akon, kag pamatii ang akon ginasiling.\nHalin sa ginsugoran naghambal ako sa inyo sing hayag,\nkag ginatuman ko gid ang akon ginahambal.\u201d\nKaron ang GINOO nga Gamhanan naghatag sa akon sang iya Espiritu kag ginpadala niya ako."
                },
                "17": {
                    "verse_nr": "17",
                    "verse": "Ang balaan nga Dios sang Israel,\nang GINOO nga nagaluwas sa inyo nagasiling:\n\u201cAko amo ang GINOO nga inyo Dios,\nang luyag magtudlo sa inyo para sa inyo kaayuhan,\nkag nagatuytoy sa inyo sa dalan nga dapat ninyo agihan."
                },
                "18": {
                    "verse_nr": "18",
                    "verse": "\u201cKon nagpamati lamang kamo sa akon mga sugo!\nKuntani nag-ilig na ang mga kaayuhan sa inyo\nkaangay sang suba nga wala ginahubsi.\nKuntani ang pagdaog nag-abot sa inyo\nkaangay sang mga balod nga nagadapya sa baybayon."
                },
                "19": {
                    "verse_nr": "19",
                    "verse": "Ang inyo mga kaliwat manginsubong kadamo sang mga balas sa baybayon,\nkag napat-od ko nga indi gid sila malaglag.\u201d"
                },
                "20": {
                    "verse_nr": "20",
                    "verse": "Maggwa ka sa Babilonia, magpalagyo ka!\nIsinggit sing malipayon ang balita, ipahayag ini bisan diin:\n\u201cAng GINOO nagluwas sang iya alagad nga Israel!\u201d"
                },
                "21": {
                    "verse_nr": "21",
                    "verse": "Sang nagpangulo ang GINOO sa iya mga tawo paagi sa mainit kag kigas nga desierto,\nwala sila mag-antos sa kauhaw.\nGinpatubod niya ang tubig gikan sa isa ka daku nga bato para sa ila,\nginbuka niya ang bato, kag nagtubod ang tubig."
                },
                "22": {
                    "verse_nr": "22",
                    "verse": "\u201cWala sing kalinong sa mga makasasala,\u201d siling sang GINOO."
                }
            }
        },
        "49": {
            "chapter_nr": "49",
            "chapter": {
                "1": {
                    "verse_nr": "1",
                    "verse": "Pamati kamo sa akon, mga kapungsoran sa malayo,\nkamo nga mga tawo nga nagaestar sa malayo nga mga lugar!\nSa wala pa ako matawo, ang GINOO nagpili sa akon,\nkag naghimo sa akon nga mangin-iya alagad."
                },
                "2": {
                    "verse_nr": "2",
                    "verse": "Ginhimo niya ang akon mga pulong nga matalom subong sang espada,\ngin-apinan niya ako sang iya kaugalingon nga kamot.\nGinhimo niya ako kaangay sang baslay,\nmatalom kag handa nga gamiton."
                },
                "3": {
                    "verse_nr": "3",
                    "verse": "Nagsiling sia sa akon, \u201cIsrael, ikaw ang akon alagad.\nTungod sa imo, ang mga tawo magadayaw sa akon.\u201d"
                },
                "4": {
                    "verse_nr": "4",
                    "verse": "Nagsiling ako, \u201cNagpangabudlay ako, pero wala sing pulos ini!\nNaurot na ang akon kusog, pero wala gid ako sing nahimo.\u201d\nWala sapayan makasalig ako sa GINOO nga apinan niya ang akon kawsa,\nhatagan niya ako sing balos sang akon ginahimo."
                },
                "5": {
                    "verse_nr": "5",
                    "verse": "Sa wala pa ako matawo, ang GINOO nagpili sa akon,\nginhimo niya ako nga iya alagad sa pagpabalik sang iya mga tawo,\nsa pagpabalik sang nag-alaplaag nga mga tawo sang Israel.\nAng GINOO nagpasidungog sa akon,\nsia ang ginahalinan sang akon kusog."
                },
                "6": {
                    "verse_nr": "6",
                    "verse": "Ang GINOO nagsiling sa akon,\n\u201cMay daku ako nga bulohaton para sa imo, alagad ko.\nIndi lamang nga ipabalik mo sa pagkagamhanan ang mga tawo sang Israel\nnga nagkalabilin nga buhi,\nkundi himuon ko man ikaw nga isa ka kapawa sa mga kapungsoran,\nagod ang bug-os nga kalibutan maluwas.\u201d"
                },
                "7": {
                    "verse_nr": "7",
                    "verse": "Sa gintamay sing tama,\nkag gindumtan sang mga kapungsoran,\nkag alagad sang mga pangulo,\nang balaan nga Dios sang Israel kag manluluwas nagasiling:\n\u201cAng mga hari makakita sa imo nga ginhilway,\nkag magatindog sa pagpakita sang ila pagtahod;\nang mga prinsipe makakita man,\nkag magasaludo sa pagpasidungog sa imo.\u201d\nMahanabo ini tungod kay ang GINOO, ang balaan nga Dios sang Israel,\nnagpili sang iya alagad kag nagtuman sang iya mga saad."
                },
                "8": {
                    "verse_nr": "8",
                    "verse": "Ang GINOO nagasiling sa iya mga tawo,\n\u201cKon mag-abot ang tion sa pagluwas sa inyo, ipakita ko sa inyo ang akon kaayo,\nkag sabton ko ang inyo pagpangayo sing bulig.\nAko magabantay kag magaapin sa inyo,\nkag paagi sa inyo magahimo ako sing kasugtanan sa tanan nga mga katawhan.\nPaestaron ko kamo liwat\nsa inyo duta nga karon mamingaw."
                },
                "9": {
                    "verse_nr": "9",
                    "verse": "Magasiling ako sa mga binilanggo, \u2018Gwa kamo!\u2019\nKag sa mga yara sa kadudulman,\n\u2018Maggwa kamo sa kapawa!\u2019\nManginkaangay sila sang mga karnero nga nagahalab sa mga bakulod"
                },
                "10": {
                    "verse_nr": "10",
                    "verse": "indi na gid sila paggutomon ukon pag-uhawon.\nAng init sang adlaw kag desierto indi makahalit sa ila,\nkay pagatuytoyan sila sang nagahigugma sa ila.\nPagadalhon niya sila sa mga tuboran sang tubig."
                },
                "11": {
                    "verse_nr": "11",
                    "verse": "\u201cMagahimo ako sing malapad nga dalan nga magalakbay sa mga kabukiran,\nkag sang dalan nga pagaagyan sang akon mga tawo."
                },
                "12": {
                    "verse_nr": "12",
                    "verse": "Ang akon mga tawo magaabot halin sa malayo nga mga lugar,\nhalin sa aminhan kag sa nakatundan,\nkag halin sa Syene sa nabagatnan.\u201d"
                },
                "13": {
                    "verse_nr": "13",
                    "verse": "O mga langit, magkanta! Magsinggit sa kalipay, O duta!\nMag-amba, O mga kabukiran!\nAng GINOO magalipay sa iya mga tawo,\nmagakaluoy sia sa iya mga tawo nga nagaantos."
                },
                "14": {
                    "verse_nr": "14",
                    "verse": "Pero ang mga pumoluyo sang Jerusalem nagsiling,\n\u201cGinpabay-an kami sang GINOO!\nGinkalimtan niya kami.\u201d"
                },
                "15": {
                    "verse_nr": "15",
                    "verse": "Gani ang GINOO nagsabat,\n\u201cMalipat bala ang iloy sa iya kaugalingon nga lapsag\nkag indi maghigugma sang bata nga gikan sa iya natawo?\nBisan ang isa ka iloy malipat sa iya anak,\npero indi gid ako malipat sa imo."
                },
                "16": {
                    "verse_nr": "16",
                    "verse": "O Jerusalem, indi gid ako malipat sa imo!\nGinmarka ko ang imo ngalan sa akon mga palad."
                },
                "17": {
                    "verse_nr": "17",
                    "verse": "\u201cAng mga magapatindog sa imo liwat magaabot sa indi madugay,\nkag ang mga naglaglag sa imo magahalin."
                },
                "18": {
                    "verse_nr": "18",
                    "verse": "Tan-awa sa palibot kon ano ang nagakahanabo!\nAng imo mga tawo nga nagatililipon, nagapalauli sila!\nSubong nga ako amo ang buhi nga Dios,\nmagapabugal ikaw sang imo mga tawo,\nsubong sang pagpabugal sang nobya sang iya mga alahas!"
                },
                "19": {
                    "verse_nr": "19",
                    "verse": "\u201cAng imo pungsod nalaglag kag mamingaw,\npero karon mangintama ini ka diutay\nsa mga nagaalabot sa pag-estar didto!\nKag yadtong mga naglaglag sa imo\nmanginmalayo na gid kaayo."
                },
                "20": {
                    "verse_nr": "20",
                    "verse": "Magaabot ang adlaw nga ang imo mga tawo\nnga nagkalatawo didto sa tion nga sila ginbihag\nmagasiling sa imo,\n\u2018Ini nga duta tama ka diutay,\nnagakinahanglan pa kita sing mas malapad nga lugar nga pagaestaran!\u2019"
                },
                "21": {
                    "verse_nr": "21",
                    "verse": "Dayon magasiling ka sa imo kaugalingon,\n\u2018Sin-o ang nagbata sini nga mga kabataan para sa akon?\nNadulaan ako sing mga kabataan, kag indi na ako makapamata.\nGinbihag ako kag gintabog palayo,\nsin-o ang nagpadaku sini nga mga kabataan?\nIsa lamang ako nga nabilin,\ndiin naghalin ini nga mga kabataan?\u2019\u201d"
                },
                "22": {
                    "verse_nr": "22",
                    "verse": "Ang GINOO nga Gamhanan nagasiling sa iya mga tawo:\n\u201cMagasinyas ako sa mga kapungsoran,\nkag pagadalhon nila ang inyo mga kabataan pauli."
                },
                "23": {
                    "verse_nr": "23",
                    "verse": "Ang mga hari manginkaangay sang inyo mga amay,\nang mga rayna magabatiti sa inyo kaangay sang mga iloy.\nMagaluhod sila sa inyo atubang kag magapasidungog sa inyo,\nmagapaubos sila sa pagtahod sa inyo.\nDayon makilala ninyo nga ako amo ang GINOO,\nwala sing isa nga nagapaabot sang akon bulig nga mapaslawan.\u201d"
                },
                "24": {
                    "verse_nr": "24",
                    "verse": "Maagaw bala ninyo ang inagaw sang isa ka soldado?\nMatabangan bala ninyo ang mga bihag sang isa ka mapintas nga tawo?"
                },
                "25": {
                    "verse_nr": "25",
                    "verse": "Ang GINOO nagasabat,\n\u201cAmo gid ina ang matabo.\nAng mga binihag sang mga soldado pagaluwason,\nkag ang inagaw sang mapintas nga tawo pagaagawon.\nAwayon ko ang bisan sin-o nga nagapakig-away sa inyo.\nKag luwason ko ang inyo mga kaanakan."
                },
                "26": {
                    "verse_nr": "26",
                    "verse": "Himuon ko nga magapinatyanay ang mga nagapigos sa inyo,\nmagasilabo sila sa pagpamatay kag kaakig.\nDayon ang tanan nga mga katawhan magakilala nga ako amo ang GINOO,\nang nagaluwas kag nagahilway sa inyo.\nMagakilala sila nga ako amo ang gamhanan nga Dios sang Israel.\u201d"
                }
            }
        },
        "50": {
            "chapter_nr": "50",
            "chapter": {
                "1": {
                    "verse_nr": "1",
                    "verse": "Ang GINOO nagasiling,\n\u201cNagahunahuna bala kamo nga ginpalakat ko ang akon mga tawo,\nsubong sang isa ka tawo nga nagabulag sa iya asawa?\nDiin na ang papeles sang pagbulagay?\nNagahunahuna bala kamo nga ginbaligya ko kamo agod bihagon\nkaangay sang isa ka tawo nga nagabaligya sang iya mga kabataan nga mangin-ulipon?\nIndi, ginbihag kamo tungod sang inyo mga sala,\ngindala kamo palayo tungod sang inyo mga kalautan."
                },
                "2": {
                    "verse_nr": "2",
                    "verse": "\u201cNgaa ang akon mga tawo wala makasabat\nsang pagkadto ko sa pagluwas sa ila?\nNgaa wala sila magsabat sang pagtawag ko sa ila?\nIndi bala ako makasarang sa pagluwas sa ila?\nSarang ko mapamala ang dagat sa isa lamang ka pagmando,\nkag mahimo ko nga desierto ang mga suba,\nang mga isda sa sini magakalamatay tungod nga wala na sing tubig."
                },
                "3": {
                    "verse_nr": "3",
                    "verse": "Sarang ko mapadulom ang langit,\nnga daw nagalalaw sa mga patay.\u201d"
                },
                "4": {
                    "verse_nr": "4",
                    "verse": "Ang GINOO nga Gamhanan nagtudlo sa akon kon ano ang akon ihambal,\nagod mapabakod ko ang ginakapoy.\nSa tagsa ka aga ginahatagan niya ako sing handom\nsa pagpamati sang iya igatudlo sa akon."
                },
                "5": {
                    "verse_nr": "5",
                    "verse": "Ang GINOO nga Gamhanan naghatag sa akon sing paghangop,\nkag wala ako magsupak\nukon magpalayo sa iya."
                },
                "6": {
                    "verse_nr": "6",
                    "verse": "Ginataya ko ang akon likod sa ila nga nagahanot sa akon.\nGinpabay-an ko lang sila sang pagpakahuya nila sa akon,\nsang pagbutong nila sang akon bungot\nkag pagdupla sang akon guya."
                },
                "7": {
                    "verse_nr": "7",
                    "verse": "Pero ang ila mga pagpakahuya indi makahalit sa akon,\ntungod kay ang GINOO nga Gamhanan nagabulig sa akon.\nGinpalig-on ko ang akon kaugalingon agod mabatas ko sila.\nNahibaluan ko nga indi ako mahuy-an"
                },
                "8": {
                    "verse_nr": "8",
                    "verse": "kay ang Dios malapit sa akon,\nkag pamatud-an niya nga wala ako sing sala.\nMay yara bala nga mangahas sa pagpasaka\nsang mga panumbongon batok sa akon?\nKitaay lang kita sa hukmanan!\nIpasaka sa korte ang iya panumbongon!"
                },
                "9": {
                    "verse_nr": "9",
                    "verse": "Ang GINOO nga Gamhanan gid amo ang nagaapin sa akon,\nsin-o bala ang makapamatuod nga nakasala ako?\nAng tanan nga nagasumbong sa akon madula,\nmawala sila kaangay sang panapton nga ginkaon sang mga sapatsapat!"
                },
                "10": {
                    "verse_nr": "10",
                    "verse": "Tanan kamo nga nagapasidungog sa GINOO\nkag nagatuman sang ginahambal sang iya alagad,\nang dalan nga inyo ginaagyan ayhan tama kadulom,\npero magsalig kamo sa GINOO, maglaom kamo sa inyo Dios."
                },
                "11": {
                    "verse_nr": "11",
                    "verse": "Tanan kamo nga nagapadihot sa paglaglag sa iban\nmalaglag sa inyo kaugalingon nga mga padihot.\nAng GINOO gid amo ang magabuot nga mahanabo ini,\nmadangatan ninyo ang masubo nga mga pag-antos."
                }
            }
        },
        "51": {
            "chapter_nr": "51",
            "chapter": {
                "1": {
                    "verse_nr": "1",
                    "verse": "Ang GINOO nagasiling,\n\u201cPamati kamo sa akon, kamo nga luyag maluwas,\nkamo nga nagadangop sa akon sa pagpangayo sing bulig.\nDumdoma ninyo ang daku nga bato sa diin kamo nagikan,\nsa daku nga bato sa diin kamo gintihab."
                },
                "2": {
                    "verse_nr": "2",
                    "verse": "Dumdoma ang isa sang inyo mga katigulangan nga si Abraham,\nkag si Sara, sa diin kamo nagikan.\nSang pagtawag ko kay Abraham, wala sia sing anak,\npero ginbendisyunan ko sia kag ginhatagan sing mga anak,\nginpadamo ko ang iya mga kaliwatan."
                },
                "3": {
                    "verse_nr": "3",
                    "verse": "\u201cMagakaluoy ako sa Jerusalem,\nsa tanan nga nagaestar sa iya mga ginub-an.\nBisan ang iya duta isa ka desierto, himuon ko ini nga isa ka katamnan,\nkaangay sang katamnan nga akon ginhimo sa Eden.\nAng kalipay kag kasadya magaluntad didto,\nkag ang mga ambahanon sang pagdayaw kag pagpasalamat."
                },
                "4": {
                    "verse_nr": "4",
                    "verse": "\u201cPamati kamo sa akon, mga tawo ko,\npamati kamo sa akon ginasiling:\nginahatag ko ang akon mga pagtudlo sa mga kapungsoran,\nang akon mga kasugoan magadala sa ila sing kapawa."
                },
                "5": {
                    "verse_nr": "5",
                    "verse": "Magaabot ako sa labing madali sa pagluwas sa ila,\nang tion sang akon pagdaog madali na lang.\nAko gid ang magagahom sa mga kapungsoran.\nAng mga duta sa malayo nagahulat sang akon pag-abot,\nnagahulat sila nga may paglaom sa akon sa pagluwas sa ila."
                },
                "6": {
                    "verse_nr": "6",
                    "verse": "Tan-awa ang kalangitan, tan-awa ang duta!\nAng mga langit madula kaangay sang aso,\nang duta magakamudmod kaangay sang daan nga panapton,\nkag ang tanan niya nga mga pumoluyo magakalamatay kaangay sang mga langaw.\nPero ang paghilway nga akon pagadalhon magapadayon sa wala sing katubtoban,\nkag ang akon pagdaog wala sing katapusan."
                },
                "7": {
                    "verse_nr": "7",
                    "verse": "\u201cPamati kamo sa akon, kamo nga nakahibalo kon ano ang matarong,\nnga ang akon pagtudlo nagapabilin sa inyo mga tagipusoon.\nIndi kamo magkahadlok kon ang mga tawo magyaguta kag magpakahuya sa inyo."
                },
                "8": {
                    "verse_nr": "8",
                    "verse": "Ini nga mga tawo madula kaangay sang panapton nga ginkaon sang mga sapatsapat!\nPero ang paghilway nga akon pagadalhon magapadayon sa wala sing katubtoban,\nang akon pagdaog wala sing katapusan.\u201d"
                },
                "9": {
                    "verse_nr": "9",
                    "verse": "Magmata ka, O GINOO, kag tabangi kami!\nGamita ang imo gahom kag luwasa kami,\ngamita ini subong sang imo ginhimo sang una nga panahon.\nIkaw amo ang nagahatukhatok sang daku nga sapat sa dagat nga si Rahab."
                },
                "10": {
                    "verse_nr": "10",
                    "verse": "Ikaw amo ang nagpamala sang dagat,\nkag naghimo sang alagyan sa tunga sang tubig,\nagod ang mga ginaluwas mo makatabok."
                },
                "11": {
                    "verse_nr": "11",
                    "verse": "Yadtong imo ginluwas\nmakalambot sa Jerusalem nga may kasadya\nnagakanta kag nagahinugyaw.\nMalipayon sila sa walay katapusan,\nmga hilway sa kasubo kag kasakit sa walay katubtoban."
                },
                "12": {
                    "verse_nr": "12",
                    "verse": "Ang GINOO nagasiling\n\u201cAko amo ang magapabakod sa inyo.\nNgaa magkahadlok kamo sa tawo nga mamalatyon\nnga ang iya kabuhi subong sang hilamon?"
                },
                "13": {
                    "verse_nr": "13",
                    "verse": "Nalipatan na bala ninyo ang GINOO nga naghimo sa inyo,\nnga naghumlad sang mga kalangitan\nkag nagpahamtang sang mga sadsaran sang duta?\nNgaa magkabuhi kamo nga pirme lang nahadlok\nsa kaakig sang mga nagapigos sa inyo,\nsadtong handa sa paglaglag sa inyo?\nAng ila kaakig indi gid makahalit sa inyo."
                },
                "14": {
                    "verse_nr": "14",
                    "verse": "Yadtong mga binilanggo mahilway sa indi madugay,\nmagakabuhi sila sing malawig,\nkag indi sila mawad-an sing kalan-on."
                },
                "15": {
                    "verse_nr": "15",
                    "verse": "\u201cAko amo ang GINOO nga inyo Dios,\nginaukay ko ang dagat\nkag ginapadaguhob ko ang iya mga balod.\nAng akon ngalan amo ang GINOO sang mga hangaway!"
                },
                "16": {
                    "verse_nr": "16",
                    "verse": "Ginhumlad ko ang mga kalangitan\nkag ginpahamtang ang mga sadsaran sang duta;\nnagasiling ako sa Jerusalem, \u2018Kamo akon mga tawo!\nGinhatag ko sa inyo ang akon mga pagtudlo,\nkag gin-apinan ko kamo sang akon kamot.\u2019\u201d"
                },
                "17": {
                    "verse_nr": "17",
                    "verse": "Jerusalem, magmata ka!\nMagbangon ka!\nNakainom ka sang kupa sang pagsilot\nnga ginhatag sang GINOO sa imo sa iya kaakig;\ngin-inom mo ini, kag nagdulingduling ka."
                },
                "18": {
                    "verse_nr": "18",
                    "verse": "Wala sing isa nga magatuytoy sa imo,\nwala sing isa sa imo mga tawo\nnga magadapit sa imo."
                },
                "19": {
                    "verse_nr": "19",
                    "verse": "Ang duha ka kalaglagan nag-abot sa imo:\nang imo duta ginhalitan tungod sang inaway,\nkag ang imo mga tawo gingutoman.\nSin-o ang magalipay sa imo?"
                },
                "20": {
                    "verse_nr": "20",
                    "verse": "Sa ginsang-an sang tagsa ka dalan\nang imo mga tawo nagakapukan sa kaluyahon\nkaangay sila sang usa nga nadakpan sa siod sang mangangayam.\nNabatyagan nila ang nagabalingaso nga kaakig sang Dios."
                },
                "21": {
                    "verse_nr": "21",
                    "verse": "Kamo nga nagaantos nga mga pumoluyo sang Jerusalem,\nkamo nga nagadulingduling\nnga daw sa mga hubog"
                },
                "22": {
                    "verse_nr": "22",
                    "verse": "ang GINOO nga inyo Dios nagaapin sa inyo, kag nagasiling,\n\u201cGinkuha ko ang kupa sa inyo kamot\nnga sa akon kaakig ginhatag ko sa inyo.\nIndi na kinahanglan nga mag-inom kamo\nsang bino nga nagapadulingduling sa inyo."
                },
                "23": {
                    "verse_nr": "23",
                    "verse": "Ihatag ko ini sa ila nga nagpigos sa inyo,\nsa ila nga nagpahigda sa inyo sa mga dalan\nkag nagtasak sa inyo nga daw mga yab-ok lamang kamo.\u201d"
                }
            }
        },
        "52": {
            "chapter_nr": "52",
            "chapter": {
                "1": {
                    "verse_nr": "1",
                    "verse": "O Jerusalem, magpakabakod ka kag mangingamhanan liwat!\nBalaan nga siudad sang Dios magbayu ka sing matahom!\nAng mga indi diosnon indi na gid makasulod liwat sa imo mga pwerta."
                },
                "2": {
                    "verse_nr": "2",
                    "verse": "Panuk-ap ka sang yab-ok, O Jerusalem!\nTindog ka kag magpungko sa imo trono!\nPalusa ang mga kadena nga nagagapos sa inyo,\nmga bihag nga mga tawo sang Sion!"
                },
                "3": {
                    "verse_nr": "3",
                    "verse": "Ang GINOO nga Gamhanan nagasiling sa iya mga tawo, \u201cSang nangin ulipon kamo, wala sing kwarta nga ginbayad sa pagbakal sa inyo, sa amo man, wala sing gawad nga ginbayad sa paghilway sa inyo."
                },
                "4": {
                    "verse_nr": "4",
                    "verse": "Sang una anay nag-estar kamo sa Ehipto subong mga dumoluong suno sa inyo luyag, kag sang ulihi ang Asiria nagpigos sa inyo nga wala sing kabangdanan."
                },
                "5": {
                    "verse_nr": "5",
                    "verse": "Karon sa Babilonia amo man ang natabo, sa wala sing kabangdanan nanginbihag kamo didto. Ang mga nagagahom sa inyo nagapabugal kag nagapahambog kag nagapadayon sa pagtamay sa akon."
                },
                "6": {
                    "verse_nr": "6",
                    "verse": "Pero sa palaabuton nga tion magakilala kamo nga ako amo ang Dios, kag ako naghambal sa inyo.\u201d"
                },
                "7": {
                    "verse_nr": "7",
                    "verse": "Daw ano katahom nga tan-awon\nang mensahero nga nagpadulong nga nagalakbay sa mga kabukiran,\nnagadala sang maayong balita, ang balita sang paghidait!\nGinapahibalo niya ang pagdaog, kag nagasiling sa Sion,\n\u201cAng imo Dios hari!\u201d"
                },
                "8": {
                    "verse_nr": "8",
                    "verse": "Ang mga nagabantay sang siudad nagahinugyaw,\nnagahinugyaw sing tingob sa kalipay!\nMakita nila sang ila kaugalingon nga mga mata\nang pagbalik sang GINOO sa Sion."
                },
                "9": {
                    "verse_nr": "9",
                    "verse": "Magsinggit kamo sa kalipay,\nmga naguba nga lugar sang Jerusalem!\nAng GINOO naglipay sang iya mga tawo,\nginluwas niya ang iya siudad."
                },
                "10": {
                    "verse_nr": "10",
                    "verse": "Ang GINOO magagamit sang iya balaan nga gahom,\nluwason niya ang iya mga tawo,\nkag ang bug-os nga kalibutan makakita sini."
                },
                "11": {
                    "verse_nr": "11",
                    "verse": "Bayai ninyo ang Babilonia\ntanan kamo nga nagadala\nsang mga kagamitan sang Templo.\nIndi ninyo pagtanduga ang ginadilian nga butang,\nmagpakabalaan kamo kag bayai ang siudad."
                },
                "12": {
                    "verse_nr": "12",
                    "verse": "Sa sini nga tion indi na kinahanglan nga magdalidali kamo sa paghalin,\nkay ang inyo paglakat indi pagpalagyo!\nAng GINOO nga inyo Dios magatuytoy sa inyo\nkag magaapin sa inyo sa bug-os ninyo nga palibot."
                },
                "13": {
                    "verse_nr": "13",
                    "verse": "Ang GINOO nagasiling,\n\u201cAng akon alagad magamadinalag-on sa iya hilikuton,\nmangingamhanan sia kag pagapasidunggan gid."
                },
                "14": {
                    "verse_nr": "14",
                    "verse": "Madamo nga mga tawo ang nakibot sang makita nila sia,\nnasamaran gid sia nga daw indi na makilala."
                },
                "15": {
                    "verse_nr": "15",
                    "verse": "Pero karon madamo nga mga pungsod ang magakatingala sa iya,\nkag ang mga hari indi makahambal sa daku nga katingala.\nMakakita sila kag makahangop sang mga butang\nnga wala gid nila mahibaloi sang una.\u201d"
                }
            }
        },
        "53": {
            "chapter_nr": "53",
            "chapter": {
                "1": {
                    "verse_nr": "1",
                    "verse": "Ang mga tawo nagasabat,\n\u201cSin-o bala ang nagpati sang amon karon ginabalita?\nSin-o bala ang nakakita sang gahom sang GINOO?"
                },
                "2": {
                    "verse_nr": "2",
                    "verse": "Kabubot-on sang GINOO nga ang iya alagad\nmagatubo kaangay sang isa ka tanom nga nagapanggamot sa mamala nga duta.\nWala sia sing tindog ukon kaambong\nnga matalupangdan naton sia.\nWala gid sing katahom sa iya,\nnga paghandumon naton sia."
                },
                "3": {
                    "verse_nr": "3",
                    "verse": "Gintamay naton sia kag ginsikway,\nginbatas niya ang mga pag-antos kag mga kasakit.\nWala gani sing isa nga luyag magtulok sa iya,\nwala naton sia ginsapak subong nga daw wala gid sia sing pulos."
                },
                "4": {
                    "verse_nr": "4",
                    "verse": "\u201cPero ginbatas niya ang mga pag-antos nga para kuntani sa aton,\nang mga kasakit nga kita kuntani ang mapas-an.\nPero naghunahuna kita nga ang iya mga pag-antos\nsilot nga ginpadala sang Dios."
                },
                "5": {
                    "verse_nr": "5",
                    "verse": "Pero ginpilas sia tungod sang aton mga sala,\nginhanot sia tungod sang mga kalautan nga aton ginhimo.\nAng silot nga iya gin-antos naghilway sa aton,\ngin-ayo kita tungod sang mga bunal nga iya naagom."
                },
                "6": {
                    "verse_nr": "6",
                    "verse": "Tanan kita kaangay sang mga karnero nga nagtalang,\nang tagsatagsa sa aton naglakat sa iya kaugalingon nga dalan.\nPero ang silot ginpatupa sang GINOO sa iya,\nang silot nga bagay sa aton tanan."
                },
                "7": {
                    "verse_nr": "7",
                    "verse": "\u201cGinpintasan sia, pero ginbatas niya ini sing mapainuboson,\nwala gid sia magreklamo.\nKaangay sang isa ka kordero nga ilihawon,\nkaangay sang isa ka karnero nga pagaguntingan,\nwala gid sia magreklamo."
                },
                "8": {
                    "verse_nr": "8",
                    "verse": "Gindakop sia kag ginhukman kag gindala agod patyon,\nwala sing nabalaka sang iya dinangatan.\nGinpatay sia tungod sang mga sala sang iya mga tawo."
                },
                "9": {
                    "verse_nr": "9",
                    "verse": "Ginbutang sia sa lulobngan upod sa mga kriminal,\nginlubong sia upod sa mga manggaranon,\nbisan nga wala sia sing sala nga nahimo,\nukon nakahambal sia sing butig.\u201d"
                },
                "10": {
                    "verse_nr": "10",
                    "verse": "Ang GINOO nagasiling,\n\u201cAko ang nagbuot nga sia magaantos,\nang iya kamatayon isa ka halad sa pagdala sang kapatawaran.\nGani makakita sia sang iya mga kaliwat;\nmagakabuhi sia sing malawig,\nkag paagi sa iya ang akon plano magamadinalag-on."
                },
                "11": {
                    "verse_nr": "11",
                    "verse": "Sa tapos ang kabuhi sang pag-antos, makaangkon sia liwat sang kalipay,\nmakahibalo sia nga ang iya mga pag-antos indi nanginwalay pulos.\nSia ang akon matarong nga alagad nga sa iya nahamuot ako,\npas-anon niya ang silot sang madamo,\nkag tungod sa iya patawaron ko sila."
                },
                "12": {
                    "verse_nr": "12",
                    "verse": "Gani hatagan ko sia sing lugar sang kadungganan\nisa ka lugar upod sa bantog kag gamhanan nga mga tawo.\nGinhatag niya ang iya kabuhi sing kinabubot-on,\nkag nagpakigbahin sa inagihan sang mga kriminal.\nNagtal-os sia sa mga makasasala,\nkag nag-antos sang silot nga bagay sa ila.\u201d"
                }
            }
        },
        "54": {
            "chapter_nr": "54",
            "chapter": {
                "1": {
                    "verse_nr": "1",
                    "verse": "O Jerusalem, kaangay ka sang isa ka baw-as nga babayi.\nPero karon makakanta ka kag makahugyaw.\nKaron makaangkon ikaw sang mas madamo pa nga mga kabataan\nsang sa isa ka babayi nga wala gid mabayai sang iya bana!"
                },
                "2": {
                    "verse_nr": "2",
                    "verse": "Pasangkara ang tolda nga imo ginaestaran,\npalabaa ang iya mga banting kag papag-una ang iya mga palpal!"
                },
                "3": {
                    "verse_nr": "3",
                    "verse": "Pasangkara ang imo mga dulonan sa tanan nga mga kilid,\nang imo mga pumoluyo magabawi sang duta\nnga ginapanag-iyahan karon sang iban nga mga pungsod.\nAng mga siudad nga ginbayaan karon mapuno sang mga tawo."
                },
                "4": {
                    "verse_nr": "4",
                    "verse": "Indi ka magkahadlok, indi ka na mahuy-an liwat,\nindi ka na pagpakanuboon.\nMalimtan mo ang imo pagluib subong sang isa ka bataon nga asawa,\nkag ang imo kahuloy-an subong sang isa ka balo."
                },
                "5": {
                    "verse_nr": "5",
                    "verse": "Ang imo Manunuga manginkaangay sang isa ka bana sa imo,\nang GINOO sang mga hangaway amo ang iya ngalan.\nAng balaan nga Dios sang Israel magaluwas sa imo,\nsia ang magagahom sa bug-os nga kalibutan."
                },
                "6": {
                    "verse_nr": "6",
                    "verse": "O Israel, kaangay ikaw sang isa ka bataon nga asawa,\nginbayaan sang iya bana, kag nagaantos sang kasakit.\nPero ang GINOO nagatawag sa imo nga magbalik sa iya kag nagasiling"
                },
                "7": {
                    "verse_nr": "7",
                    "verse": "\u201cSa isa ka malip-ot nga tion ginbayaan ko ikaw,\nsa daku ko nga paghigugma kuhaon ko ikaw liwat."
                },
                "8": {
                    "verse_nr": "8",
                    "verse": "Sa malip-ot nga tion nagpalagyo ako nga may kaakig,\npero karon pagahigugmaon ko ikaw sa wala sing katapusan.\u201d\nAmo ini ang ginasiling sang GINOO nga nagaluwas sa imo."
                },
                "9": {
                    "verse_nr": "9",
                    "verse": "\u201cNagsaad ako sang tion ni Noe\nnga indi na ako magpadala liwat sing anaw sa duta.\nKaron nagasaad ako nga indi na magkaakig sa imo liwat,\nukon magsilot sa imo."
                },
                "10": {
                    "verse_nr": "10",
                    "verse": "Ang mga kabukiran kag ang mga kabakuloran magakatiphag,\npero ang akon paghigugma sa imo\nwala sing katapusan,\npagatipigan ko sa walay katubtoban ang akon saad sang paghidait.\u201d\nAmo ini ang ginasiling sang GINOO nga nagahigugma sa imo."
                },
                "11": {
                    "verse_nr": "11",
                    "verse": "Ang GINOO nagasiling,\n\u201cO Jerusalem, siudad nga nagaantos, kag wala na sing sarang mahimo,\nwala sing isa nga magalipay sa imo.\nGamiton ko ang malahalon nga mga bato sa pagpahamtang liwat sang imo mga sadsaran."
                },
                "12": {
                    "verse_nr": "12",
                    "verse": "Gamiton ko ang mga rubi sa pagpatindog sang imo mga tore,\nang mga bato nga nagainggat kaangay sang kalayo sa imo mga pwerta,\nang malahalon nga mga bato sa pader sa imo palibot."
                },
                "13": {
                    "verse_nr": "13",
                    "verse": "\u201cAko gid ang magatudlo sang imo mga pumoluyo,\nkag hatagan sila sing kauswagan kag paghidait."
                },
                "14": {
                    "verse_nr": "14",
                    "verse": "Ang pagkamatarong magapalig-on sa imo.\nMahilway ka sa mga pagpigos kag mga katalagman."
                },
                "15": {
                    "verse_nr": "15",
                    "verse": "Kon may magsalakay sa imo,\nginahimo niya ini nga wala sang akon pahanugot,\nang bisan sin-o nga magpakig-away batok sa imo mapukan."
                },
                "16": {
                    "verse_nr": "16",
                    "verse": "\u201cAko ang nagtuga sang panday nga nagaobra sang salsalon,\nnga nagadabok sang kalayo\nkag nagasalsal sang mga hinganiban.\nAko man ang nagtuga sang soldado,\nnga nagagamit sang mga hinganiban sa pagpamatay."
                },
                "17": {
                    "verse_nr": "17",
                    "verse": "Pero wala sing hinganiban nga ginhimo nga makahalit sa imo,\nmay isabat ikaw sa tanan nga nagasumbong sa imo.\nPagaapinan ko ang akon mga alagad,\nkag padag-on ko sila.\u201d\nAng GINOO amo ang naghambal sini."
                }
            }
        },
        "55": {
            "chapter_nr": "55",
            "chapter": {
                "1": {
                    "verse_nr": "1",
                    "verse": "Ang GINOO nagasiling,\n\u201cPalapit ang tagsatagsa nga ginauhaw,\nyari ang tubig!\nDali kamo nga mga wala sing kwarta,\nmagbakal sing kalan-on kag magkaon!\nDali kamo, magbakal sing bino kag gatas,\nwala ini ginapabayari!"
                },
                "2": {
                    "verse_nr": "2",
                    "verse": "Ngaa magasto kamo sing kwarta sa indi kalan-on?\nNgaa gastuhon ninyo ang inyo mga sweldo, sa mga butang nga indi makabusog?\nPamati kamo sa akon kag tumana ang akon ginasiling,\nkag mabusog kamo sang labing maayo sa tanan nga pagkaon."
                },
                "3": {
                    "verse_nr": "3",
                    "verse": "\u201cKaron pamati kamo, mga tawo ko, kag palapit kamo sa akon,\ndali kamo sa akon, kag makaangkon kamo sing kabuhi!\nMagahimo ako sing walay katapusan nga kasugtanan sa inyo,\nkag ihatag ko sa inyo ang mga kaayuhan nga ginsaad ko kay David."
                },
                "4": {
                    "verse_nr": "4",
                    "verse": "Ginhimo ko sia nga manugdumala kag pangulo sang mga kapungsoran,\nkag paagi sa iya ginpakita ko sa ila ang akon pagkagamhanan."
                },
                "5": {
                    "verse_nr": "5",
                    "verse": "Karon ipatawag ninyo ang iban nga mga kapungsoran\nnga sang una wala makakilala sa inyo,\npero karon magaabot sila nga nagadalagan sa pagbuylog sa inyo!\nAko, ang GINOO nga inyo Dios, ang balaan nga Dios sang Israel,\nmagabuot nga mahanabo ini tanan,\npasidunggan ko kamo kag dayawon.\u201d"
                },
                "6": {
                    "verse_nr": "6",
                    "verse": "Dangop kamo sa GINOO, kag magpangamuyo sa iya,\nsamtang malapit pa sia."
                },
                "7": {
                    "verse_nr": "7",
                    "verse": "Ang mga malaut magbiya sang ila malaut nga pagginawi,\nkag magbaylo sang ila mga panghunahuna.\nPabalika sila sa GINOO nga aton Dios,\nmaluloy-on sia, kag mapinatawaron."
                },
                "8": {
                    "verse_nr": "8",
                    "verse": "Ang GINOO nagasiling, \u201cAng akon mga panghunahuna indi pareho sang inyo mga panghunahuna,\nkag ang akon mga pagginawi indi pareho sang inyo mga pagginawi."
                },
                "9": {
                    "verse_nr": "9",
                    "verse": "Subong nga ang mga langit mataas sang sa duta,\namo man ang akon mga pagginawi kag mga panghunahuna mas mataas sang sa inyo."
                },
                "10": {
                    "verse_nr": "10",
                    "verse": "\u201cAng akon pulong kaangay sang yelo kag ulan\nnga nagahalin sa langit sa paghatag sing tubig sa duta.\nMagapatubo ini sang mga tanom,\nnagahatag ini sing binhi nga inugtanom kag kalan-on agod kaunon."
                },
                "11": {
                    "verse_nr": "11",
                    "verse": "Amo man ang pulong nga akon ginahambal,\nindi ini mapaslawan sa paghimo sang akon ginaplano,\nmagahimo ini sang tanan nga akon tinutuyo."
                },
                "12": {
                    "verse_nr": "12",
                    "verse": "\u201cMagahalin kamo sa Babilonia nga may kalipay,\npagatuytoyan kamo sa paggwa sa siudad nga indi maano.\nAng mga kabukiran kag ang mga kabakuloran sa hinali magakinanta\nkag ang mga kakahuyan magahinugyaw."
                },
                "13": {
                    "verse_nr": "13",
                    "verse": "Ang mga kahoy nga sipres magatubo sa diin ang mga sapinit karon nagatubo,\nang mga kahoy nga mirto magatubo sa baylo sang mga talungon.\nMangin-isa ini ka tanda nga walay katapusan,\nisa ka pahanumdom nga ako, ang GINOO, amo ang naghimo sini.\u201d"
                }
            }
        },
        "56": {
            "chapter_nr": "56",
            "chapter": {
                "1": {
                    "verse_nr": "1",
                    "verse": "Ang GINOO nagasiling sa iya mga tawo, \u201cSa indi madugay luwason ko kamo. Gani himua ang matarong kag nagakaigo."
                },
                "2": {
                    "verse_nr": "2",
                    "verse": "Pagabendisyunan ko ang mga nagapakabalaan sang Adlaw nga Inugpahuway, kag wala nagalapas sini. Pagabendisyunan ko ang mga wala nagahimo sing malaut.\u201d"
                },
                "3": {
                    "verse_nr": "3",
                    "verse": "Ang isa ka dumoluong nga nagbuylog sa mga tawo sang GINOO indi magsiling, \u201cAng GINOO indi magtugot sa akon sa pagsimba upod sa iya mga tawo.\u201d\nAng isa ka tawo nga ginkapon tungod kay indi sia makaangkon sang mga anak, indi gid magsiling nga indi sia manginkatapo sang mga tawo sang Dios."
                },
                "4": {
                    "verse_nr": "4",
                    "verse": "Ang GINOO nagasiling sa sini nga mga tawo, \u201cKon inyo ako pasidunggan paagi sa pagpakabalaan sang Adlaw nga Inugpahuway, kag maghimo sang luyag ko, kag magtuman sing matutom sang akon kasugtanan"
                },
                "5": {
                    "verse_nr": "5",
                    "verse": "dayon ang inyo mga ngalan pagadumdomon sa akon Templo kag sa akon mga tawo sing sobra pa kon may mga anak kamo nga lalaki kag mga anak nga babayi. Indi gid kamo malimtan.\u201d"
                },
                "6": {
                    "verse_nr": "6",
                    "verse": "Kag ang GINOO nagasiling sa mga dumoluong nga nanginkatapo sang iya mga tawo, nga nagahigugma kag nagaalagad sa iya, nga nagapakabalaan sang Adlaw nga Inugpahuway kag nagatuman sing matutom sang iya kasugtanan"
                },
                "7": {
                    "verse_nr": "7",
                    "verse": "\u201cDalhon ko kamo sa Sion, ang akon balaan nga bukid, hatagan ko kamo sing kalipay sa akon balay nga palangamuyoan, kag akon batunon ang mga dulot nga inyo ginahalad sa akon altar. Ang akon Templo pagatawgon nga balay nga palangamuyoan sang mga tawo sang tanan nga mga kapungsoran.\u201d"
                },
                "8": {
                    "verse_nr": "8",
                    "verse": "Ang GINOO nga Gamhanan, nga nagdala pauli sang iya mga tawo nga Israelinhon halin sa pagkabihag, nagsaad nga sia magadala sang iban nga mga katawhan sa pagbuylog sa ila."
                },
                "9": {
                    "verse_nr": "9",
                    "verse": "Ang GINOO nagasiling sa iban nga mga pungsod sa pagpalapit subong sang mapintas nga mga sapat kag sa pagkaon sang iya mga tawo."
                },
                "10": {
                    "verse_nr": "10",
                    "verse": "Nagasiling sia, \u201cAng tanan nga mga pangulo nga amo kuntani ang magapaandam sang akon mga tawo, mga bulag! Wala sila sing nahibal-an. Pareho sila sang manugbantay nga mga ido nga wala nagataghol, nagaligidligid lamang sila kag nagadamgo. Luyag lamang sila magtulog!"
                },
                "11": {
                    "verse_nr": "11",
                    "verse": "Pareho lamang sila sang mga ido nga dalok nga wala nagakabusog. Mga pangulo sila nga wala sang paghangop. Ang tagsatagsa sa ila nagahimo sang iya luyag, kag nagapangita sang iya kaugalingon nga kaayuhan."
                },
                "12": {
                    "verse_nr": "12",
                    "verse": "Ini nga mga palahubog nagasiling, \u2018Mangita kita sing bino kag magpaayaw-ayaw sing inom! Ang buas mas maayo pa sang sa karon nga adlaw!\u2019\u201d"
                }
            }
        },
        "57": {
            "chapter_nr": "57",
            "chapter": {
                "1": {
                    "verse_nr": "1",
                    "verse": "Ang matarong nga mga tawo nagakapatay, kag wala sing may nakahangop ukon nagakabalaka. Pero kon mapatay sila, wala sing kalaglagan nga magahalit sa ila."
                },
                "2": {
                    "verse_nr": "2",
                    "verse": "Yadtong nagkabuhi sing matarong makakita sing paghidait kag kapahuwayan sa kamatayon."
                },
                "3": {
                    "verse_nr": "3",
                    "verse": "Dali kamo diri agod hukman, kamo nga mga makasasala! Pareho lang kamo sang mga babaylan, mga nagapanginbabayi ukon nagapanginlalaki, kag sang mga babayi nga nagabaligya sang ila dungog."
                },
                "4": {
                    "verse_nr": "4",
                    "verse": "Sin-o bala ang ginayaguta ninyo? Kamo nga mga butigon, sin-o bala ang inyo ginayaoyao?"
                },
                "5": {
                    "verse_nr": "5",
                    "verse": "Nagasimba kamo sa mga dios nga nagapabuad paagi sa inyo pagpakighilawas sa idalom sang inyo balaan nga mga kahoy. Ginadulot ninyo ang inyo mga kabataan subong mga halad sa dalagku nga mga bato sa kweba malapit sa ginailigan sang tubig."
                },
                "6": {
                    "verse_nr": "6",
                    "verse": "Halin didto nagakuha kamo sing mahining nga mga bato kag ginasimba ninyo ini subong mga dios. Ginabuboan ninyo sing bino subong halad sa ila, kag nagadulot sa ila sing mga halad nga kalan-on. Nagahunahuna bala kamo nga malipay ako sini tanan?"
                },
                "7": {
                    "verse_nr": "7",
                    "verse": "Nagataklad kamo sa mataas nga mga bukid sa pagdulot sing mga halad kag sa pagpakighilawas."
                },
                "8": {
                    "verse_nr": "8",
                    "verse": "Ginapahamtang ninyo ang inyo makahuloya nga mga diosdios malapit sa mga pwertahan sa sulod sang inyo mga balay. Ginsikway ninyo ako, nag-uba kamo sang inyo mga bayu, kag nagsaka kamo sa inyo malapad nga mga higdaan upod sa inyo mga kahagugma, nga inyo ginabayaran sa paghulid sa inyo. Kag didto nagapaayaw-ayaw kamo sang inyo kailigbon."
                },
                "9": {
                    "verse_nr": "9",
                    "verse": "Nagapangagwa kamo kag nagalakat sa pagsimba sa dios nga si Moloc. Sa pagpangita sang mga dios nga inyo pagasimbahon, nagapadala kamo sing mga suloguon sa bisan diin, malayo ukon malapit, bisan sa kalibutan sang mga patay."
                },
                "10": {
                    "verse_nr": "10",
                    "verse": "Ginpakapuyan ninyo ang inyo kaugalingon sa pagpangita sang iban nga mga dios, pero indi gid kamo mag-untat. Nagahunahuna bala kamo nga ang inyo makahuloya nga mga diosdios makahatag sa inyo sing kusog, gani wala kamo nagaluya."
                },
                "11": {
                    "verse_nr": "11",
                    "verse": "Ang GINOO nagasiling, \u201cSin-o ini nga mga dios nga nagapahadlok sa inyo, agod magbutig kamo kag magkalimot sa akon sing bug-os? Wala na bala kamo nagakahadlok sa akon tungod kay naghipos lang ako sa malawig nga panahon?"
                },
                "12": {
                    "verse_nr": "12",
                    "verse": "Nagadumdom bala kamo nga matarong ang inyo ginahimo, pero ibuyagyag ko ang inyo hinimuan, kag ang inyo mga diosdios indi makabulig sa inyo."
                },
                "13": {
                    "verse_nr": "13",
                    "verse": "Abi pangayo kamo sing bulig sa inyo mga diosdios, tan-awon ta kon makaluwas sila sa inyo! Sa isa lang ka huyop sang hangin mapalid sila! Pero ang nagasalig sa akon magakabuhi sa duta, kag magasimba sa akon, sa akon Templo.\u201d"
                },
                "14": {
                    "verse_nr": "14",
                    "verse": "Ang GINOO nagasiling, \u201cPabalika ang akon mga tawo sa akon. Kuhaa ang tanan nga nagasablag sa ila dalan! Maghimo sing alagyan kag ihanda ini!"
                },
                "15": {
                    "verse_nr": "15",
                    "verse": "\u201cAko ang balaan nga Dios nga nagakabuhi sa wala sing katapusan sa mga kalangitan. Nagaestar ako sa mataas kag balaan nga lugar, pero nagaestar man ako upod sa mga tawo nga mapainuboson kag mahinulsulon, agod akon mapabalik ang ila pagsalig kag paglaom."
                },
                "16": {
                    "verse_nr": "16",
                    "verse": "Ginhatagan ko sing kabuhi ang akon mga tawo, kag indi ako magpadayon sa pagsumbong sa ila, ukon magkaakig sa ila sa walay katapusan."
                },
                "17": {
                    "verse_nr": "17",
                    "verse": "Naakig ako sa ila tungod sang ila sala kag pagkahakog. Gani ginsilutan ko kag ginpatumbayaan sila. Pero batinggilan sila kag nagapagusto lang sang ila luyag."
                },
                "18": {
                    "verse_nr": "18",
                    "verse": "\u201cNakita ko ang ila ginhimo, pero ayuhon ko sila. Tuytoyan ko sila kag buligan, kag lipayon ang mga nagakasubo."
                },
                "19": {
                    "verse_nr": "19",
                    "verse": "Nagahatag ako sing paghidait sa tanan, sa malapit kag sa malayo! Ayuhon ko ang akon mga tawo."
                },
                "20": {
                    "verse_nr": "20",
                    "verse": "Pero ang malaut nga mga tawo kaangay sang dagat nga wala nagalinong, nga ang iya mga balod wala nagauntat sa pag-alimbukad, nga nagadala sing lunang kag mga dag-ut."
                },
                "21": {
                    "verse_nr": "21",
                    "verse": "Wala sing kalig-unan ang mga makasasala,\u201d siling sang GINOO."
                }
            }
        },
        "58": {
            "chapter_nr": "58",
            "chapter": {
                "1": {
                    "verse_nr": "1",
                    "verse": "Ang GINOO nagasiling, \u201cMagsinggit sing tudo suno sa imo masarangan! Pakilalaha ang akon mga tawo nga Israelinhon sang ila mga sala!"
                },
                "2": {
                    "verse_nr": "2",
                    "verse": "Nagasimba sila sa akon adlaw-adlaw, kag nagasiling sila nga luyag sila maghibalo sang akon kabubot-on kag magatuman sang akon mga kasugoan. Nagapangayo sila nga hatagan ko sila sing matarong nga mga kasugoan kag nagahandom gid sa pagsimba sa akon.\u201d"
                },
                "3": {
                    "verse_nr": "3",
                    "verse": "Ang mga tawo nagapamangkot, \u201cNgaa magpuasa kita, kon ang GINOO indi man lang makakita? Ngaa magpagutom kita kon wala man lang sia makatalupangod?\u201d\nAng GINOO nagasiling sa ila, \u201cAng matuod amo nga samtang nagapuasa kamo, ang inyo man lang kaugalingon nga kaayuhan ang inyo ginapangita kag ginapigos ninyo ang nagapamugon sa inyo."
                },
                "4": {
                    "verse_nr": "4",
                    "verse": "Ang pagpuasa ninyo nagahimo sa inyo nga mapintas kag pirme lang kamo nagainaway kag nagabinaisay. Nagahunahuna bala kamo nga pamatian ko ang inyo mga pangamuyo tungod sini nga sahi sang pagpuasa?"
                },
                "5": {
                    "verse_nr": "5",
                    "verse": "Kon magpuasa kamo, ginapaantos ninyo ang inyo kaugalingon, nagaduko kamo sing manubo kaangay sang dahon sang hilamon, kag nagabuklad sang sako kag nagasabwag sing abo nga inyo higdaan. Amo bala ina ang inyo pagpuasa? Nagahunahuna bala kamo nga nalipay ako sina?"
                },
                "6": {
                    "verse_nr": "6",
                    "verse": "\u201cAng sahi sang puasa nga luyag ko amo ini: Kuhaa ninyo ang kadena sang pagpamigos kag ang gota sang pagkadi-matarong, kag hilwaya ninyo ang mga ginapigos."
                },
                "7": {
                    "verse_nr": "7",
                    "verse": "Hatagi man ninyo sing kalan-on ang mga ginagutom kag abrihi ninyo ang inyo mga balay sa mga imol nga wala sing ilistaran. Hatagi sing bayu ang mga wala sing ginasuksok, kag indi magbalibad sa pagbulig sa inyo mga kaparientehan."
                },
                "8": {
                    "verse_nr": "8",
                    "verse": "\u201cDayon ang akon kaayo magasilak sa inyo kaangay sang nagabutlak nga adlaw, kag ang inyo mga pilas magaayo gilayon. Magaupod ako pirme sa inyo kag magaluwas sa inyo, kay kon yara ako maapinan kamo sa bug-os ninyo nga palibot."
                },
                "9": {
                    "verse_nr": "9",
                    "verse": "Kon mangamuyo kamo, ako magapamati sa inyo. Kon manawag kamo sa akon, ako magasabat.\n\u201cKon untatan na ninyo ang pagpamigos, pagtamay kag tagsa ka hambal nga malain"
                },
                "10": {
                    "verse_nr": "10",
                    "verse": "kon hatagan ninyo sing kalan-on ang ginagutom, kag busgon ninyo ang mga nawad-an, dayon ang kadudulman nga yara sa inyo palibot magasanag subong sang udtong adlaw."
                },
                "11": {
                    "verse_nr": "11",
                    "verse": "Kag tuytoyan ko kamo sa gihapon, kag busgon ko kamo sang maayo nga mga butang. Hatagan ko kamo sang kabakod kag maayong lawas. Manginkaangay kamo sang isa ka katamnan nga bugana ang tubig, kaangay sang tuboran sang tubig nga wala nagakahubas."
                },
                "12": {
                    "verse_nr": "12",
                    "verse": "Ang imo mga tawo magapatindog liwat sang madugay na nga mga nagkalaguba, nga ipatindog liwat sa daan nga mga sadsaran. Manginbantog kamo subong mga tawo nga nagkaayo sang mga pader, nga nagpatindog liwat sang naguba nga mga balay.\u201d"
                },
                "13": {
                    "verse_nr": "13",
                    "verse": "Ang GINOO nagasiling, \u201cKon pakabalaanon ninyo ang Adlaw nga Inugpahuway, kag mag-untat kamo sa pagpangita sang inyo kaugalingon nga kaayuhan sa sina nga adlaw, kon pakamahalon kag pasidunggan ninyo ang akon balaan nga adlaw nga indi kamo maglakat, indi mag-obra ukon indi maghambal sing walay pulos"
                },
                "14": {
                    "verse_nr": "14",
                    "verse": "dayon maagom ninyo ang kalipay sa pag-alagad sa akon. Pasidunggan ko kamo sa bug-os nga kalibutan, kag maaguman ninyo ang mga patubas sang duta nga ginhatag ko sa isa sang inyo mga katigulangan nga si Jacob. Ako, ang GINOO naghambal sini.\u201d"
                }
            }
        },
        "59": {
            "chapter_nr": "59",
            "chapter": {
                "1": {
                    "verse_nr": "1",
                    "verse": "Ang GINOO indi maluya sa pagluwas sa inyo, kag indi sia bungol sa pagpamati sang inyo pagpangayo sing bulig!"
                },
                "2": {
                    "verse_nr": "2",
                    "verse": "Ang inyo mga sala amo ang kabangdanan nga indi sia magpamati sa inyo. Ang inyo mga sala nagpahilayo sa inyo sa Dios kon magsimba kamo sa iya."
                },
                "3": {
                    "verse_nr": "3",
                    "verse": "Nakasala kamo sa pagbutig, pagpamintas, kag pagpamatay."
                },
                "4": {
                    "verse_nr": "4",
                    "verse": "Nagakadto kamo sa korte, pero wala kamo sa katarungan. Nagasalig kamo sa kabutigan sa pagdaog sang inyo kaso. Ginatuman ninyo ang inyo mga plano sa paghalit sa iban."
                },
                "5": {
                    "verse_nr": "5",
                    "verse": "Ang malain ninyo nga mga pahito subong ka makamamatay sang mga itlog sang dalitan nga man-og. Kon buk-on mo ang isa, maggwa ang man-og! Pero ang inyo mga pahito indi makahatag sa inyo sing kaayuhan, wala sila sing pulos kaangay sang bayu nga lawa!"
                },
                "6": {
                    "verse_nr": "6",
                    "verse": "Ang malain ninyo nga mga pahito subong ka makamamatay sang mga itlog sang dalitan nga man-og. Kon buk-on mo ang isa, maggwa ang man-og! Pero ang inyo mga pahito indi makahatag sa inyo sing kaayuhan, wala sila sing pulos kaangay sang bayu nga lawa!"
                },
                "7": {
                    "verse_nr": "7",
                    "verse": "Pirme lang kamo nagaplano sing malain, kag maabtik kamo sa paghimo sini. Wala kamo ginakulbai sa pagpatay sang mga tawo nga wala sing sala. Kalaglagan kag kahalitan ang inyo ginabilin bisan diin kamo magkadto"
                },
                "8": {
                    "verse_nr": "8",
                    "verse": "kag wala sing kasigurohan ang bisan sin-o kon yara kamo. Ang tanan nga ginahimo ninyo indi matarong. Tiko nga dalan ang inyo ginalaktan, kag ang bisan sin-o nga nagaagi sa sina nga dalan wala sing kalig-unan."
                },
                "9": {
                    "verse_nr": "9",
                    "verse": "Ang mga tawo nagasiling, \u201cKaron nahibaluan namon kon ngaa wala kami ginaluwas sang Dios sa mga tawo nga nagahimo sing indi matarong sa amon. Nagapangita kami sing kapawa nga pagalaktan namon, pero wala gid kundi kadudulman lamang"
                },
                "10": {
                    "verse_nr": "10",
                    "verse": "kag nagapangapkap kami subong sang bulag nga mga tawo. Nagakatumba kami sa udtong adlaw nga daw kaangay lang sa gab-i, daw pareho lang nga yara kami sa kalibutan sang mga patay."
                },
                "11": {
                    "verse_nr": "11",
                    "verse": "Ginakugmat kami kag ginabudlayan. Nagahandom kami nga luwason sang Dios gikan sa pagpamigos kag gikan sa indi matarong nga ginahimo sa amon, pero wala gid ini mag-abot."
                },
                "12": {
                    "verse_nr": "12",
                    "verse": "\u201cO GINOO, madamo ang amon mga sala sa imo. Ang amon mga sala nagasumbong sa amon. Ginakilala namon ini tanan."
                },
                "13": {
                    "verse_nr": "13",
                    "verse": "Ginsumpong kag ginsikway namon ikaw, kag wala kami magsunod sa imo. Ginpigos namon ang iban kag nagtalikod kami sa imo. Butigon kami."
                },
                "14": {
                    "verse_nr": "14",
                    "verse": "Ginapunggan namon ang katarungan kag indi makaluntad ang matarong. Ang kamatuoran ginalapak sa mga plasa, kag wala sing lugar didto ang pagkamaminatud-on."
                },
                "15": {
                    "verse_nr": "15",
                    "verse": "Halos wala na ang pagkamaminatud-on kag ang bisan sin-o nga nagauntat sa paghimo sing malaut nanginbiktima sang sala.\u201d\nAng GINOO nakakita sini, kag nagalain ang iya buot nga wala nagaluntad ang katarungan."
                },
                "16": {
                    "verse_nr": "16",
                    "verse": "Natingala sia nga wala gid sing isa nga nagabulig sa mga ginapigos. Gani gamiton niya ang iya kaugalingon nga gahom sa pagluwas sa ila, kag sa paghatag sa ila sing pagdaog."
                },
                "17": {
                    "verse_nr": "17",
                    "verse": "Isuksok niya ang pagkamatarong kaangay sang bayu nga indi madutlan sang hinganiban, kag ang kaluwasan kaangay sang isa ka helmet. Pabayuan niya ang iya kaugalingon sang daku nga handom sa pagtadlong sang tanan nga mga butang, sa pagsilot kag pagbalos sang mga sala nga ginaantos sang mga tawo."
                },
                "18": {
                    "verse_nr": "18",
                    "verse": "Silutan niya ang iya mga kaaway suno sa ila ginhimo, bisan ang mga nagaestar sa malayo nga mga duta."
                },
                "19": {
                    "verse_nr": "19",
                    "verse": "Halin sa sidlangan pa nakatundan, ang tagsatagsa magakahadlok sa iya kag sa iya daku nga gahom. Magaabot sia kaangay sang nagasagana nga baha, kaangay sang mabaskog nga hangin."
                },
                "20": {
                    "verse_nr": "20",
                    "verse": "Ang GINOO nagasiling sa iya mga tawo, \u201cMagaabot ako sa Jerusalem sa pag-apin sa inyo kag sa pagluwas sa inyo tanan nga nagabiya sa inyo mga sala."
                },
                "21": {
                    "verse_nr": "21",
                    "verse": "Kag magahimo ako sing kasugtanan upod sa inyo: Ginhatag ko sa inyo ang akon Espiritu kag mga pagtudlo sa walay katubtoban, kag sugod karon dapat ninyo tumanon ini kag itudlo sa inyo mga kabataan, kag sa inyo mga kaliwatan sa tanan nga panahon nga palaabuton.\u201d"
                }
            }
        },
        "60": {
            "chapter_nr": "60",
            "chapter": {
                "1": {
                    "verse_nr": "1",
                    "verse": "Magtindog ka, O Jerusalem, kag magsilak kaangay sang adlaw,\nang himaya sang GINOO nagasilak sa imo!"
                },
                "2": {
                    "verse_nr": "2",
                    "verse": "Ang iban nga mga kapungsoran pagatabunan sang kadudulman,\npero sa imo magasilak ang kapawa sang GINOO,\nang himaya sang iya presensya magaupod sa imo!"
                },
                "3": {
                    "verse_nr": "3",
                    "verse": "Ang mga kapungsoran magapalapit sa imo kapawa,\nkag ang mga hari sa pamanagbanag sang imo bag-o nga adlaw."
                },
                "4": {
                    "verse_nr": "4",
                    "verse": "Tulok ka sa imo palibot kag tan-awa kon ano ang nagakahanabo:\nAng imo mga tawo nagatipon sa pagpauli!\nAng imo mga anak nga lalaki magapauli halin sa malayo nga mga lugar,\nang imo mga anak nga babayi pagakugoson kaangay sang mga kabataan."
                },
                "5": {
                    "verse_nr": "5",
                    "verse": "Makita mo ini kag mapun-an ka sing kalipay,\nmagakurog ka sa kakunyag.\nAng manggad sang mga kapungsoran pagadalhon sa imo,\nhalin sa tabok sang kadagatan magaabot ang ila mga manggad."
                },
                "6": {
                    "verse_nr": "6",
                    "verse": "Ang malawig nga katay sang mga kamelyo magaabot, halin sa Midian kag Efa.\nMagaabot sila halin sa Seba, nga nagadala sang bulawan kag insyenso.\nAng mga tawo magasugid sang maayong balita nahanungod sang ginhimo sang GINOO!"
                },
                "7": {
                    "verse_nr": "7",
                    "verse": "Ang tanan nga mga karnero sang Kedar kag Nebayot\npagadalhon sa imo subong mga halad,\nkag idulot sa altar sa paglipay sa GINOO.\nAng GINOO magahimo sang iya Templo nga mas mahimayaon pa sang sa una."
                },
                "8": {
                    "verse_nr": "8",
                    "verse": "Ano bala ini nga mga sakayan nga nagalupad kaangay sang mga panganod,\nkaangay sang mga pating nga nagapauli?"
                },
                "9": {
                    "verse_nr": "9",
                    "verse": "Ini sila mga sakayan nga halin sa malayo nga mga kapungsoran,\nnga nagadala pauli sang mga tawo sang Dios.\nMay dala sila nga pilak kag bulawan,\nsa pagpasidungog sa ngalan sang GINOO,\nang balaan nga Dios sang Israel,\nnga nagbuot nga ang tanan nga mga kapungsoran magpasidungog sang iya mga tawo."
                },
                "10": {
                    "verse_nr": "10",
                    "verse": "Ang GINOO nagasiling sa Jerusalem,\n\u201cAng mga dumoluong magapatindog liwat sang imo mga pader,\nkag ang ila mga hari magaalagad sa imo.\nSa akon kaakig ginsilutan ko kamo,\npero karon ipakita ko sa inyo ang akon kaayo kag kaluoy."
                },
                "11": {
                    "verse_nr": "11",
                    "verse": "Sa adlaw kag gab-i ang inyo mga pwerta nangin bukas,\nagod nga ang mga hari sang mga kapungsoran\nmakadala sa inyo sang ila manggad."
                },
                "12": {
                    "verse_nr": "12",
                    "verse": "Pero ang mga pungsod nga wala nagaalagad sa imo\nmalaglag sing bug-os."
                },
                "13": {
                    "verse_nr": "13",
                    "verse": "\u201cAng kahoy nga pino, ang enebro, kag ang sipres,\nang pinakamaayo nga kahoy halin sa mga kagulangan sang Libano,\npagadalhon diri sa pagpatindog liwat sa imo,\nO Jerusalem, sa pagpatahom sang akon Templo,\nsa paghimo sang akon siudad nga mahimayaon."
                },
                "14": {
                    "verse_nr": "14",
                    "verse": "Ang mga kaliwat sadtong nagpigos sa imo magaabot\nkag magasaludo sa pagpakita sang ila pagtahod.\nAng tanan nga nagtamay sa imo sang una magasimba sa imo tiilan.\nPagatawgon ka nila \u2018Ang Siudad sang GINOO,\u2019\n\u2018Ang Sion, ang Siudad sang Balaan nga Dios sang Israel.\u2019"
                },
                "15": {
                    "verse_nr": "15",
                    "verse": "\u201cIndi ka na pagsikwayon kag pagdumtan,\nisa ka siudad nga ginbayaan kag mamingaw.\nHimuon ko ikaw nga gamhanan kag matahom,\nisa ka lugar sang kalipay nga walay katapusan."
                },
                "16": {
                    "verse_nr": "16",
                    "verse": "Ang mga pungsod kag mga hari magatatap sa imo subong sang isa ka iloy\nnga nagatatap sang iya anak.\nMahibaluan mo nga ako, ang GINOO, nagluwas sa imo,\nnga ang gamhanan nga Dios sang Israel naghilway sa imo."
                },
                "17": {
                    "verse_nr": "17",
                    "verse": "\u201cDalhan ko ikaw sing bulawan sa baylo sang bronsi,\npilak sa baylo sang salsalon,\nkag saway sa baylo sang kahoy,\nkag makaangkon ka sing salsalon sa baylo sang bato.\nAng imo mga pangulo indi na magpigos sa imo,\nhimuon ko nga maggahom sila sa katarungan kag paghidait."
                },
                "18": {
                    "verse_nr": "18",
                    "verse": "Ang mga ginahod sang pagpamintas indi na mabatian liwat,\nang kalaglagan indi na liwat mag-abot sa imo pungsod.\nBantayan ko ikaw kag apinan kaangay sang isa ka pader,\ndayawon mo ako tungod kay ginluwas ko ikaw."
                },
                "19": {
                    "verse_nr": "19",
                    "verse": "\u201cAng adlaw indi na mangin-imo kapawa kon adlaw,\nukon ang bulan indi mangin-imo kapawa kon gab-i,\nkay ako, ang GINOO, mangin-imo kapawa sa walay katapusan,\nang kapawa sang akon himaya magasilak sa imo."
                },
                "20": {
                    "verse_nr": "20",
                    "verse": "Ang inadlaw sang imo pagpangasubo matapos na.\nAko, ang GINOO, mangin-imo kapawa nga walay katapusan,\nnga sobra pa sang sa adlaw kag bulan."
                },
                "21": {
                    "verse_nr": "21",
                    "verse": "Ang tanan mo nga mga pumoluyo magahimo sing matarong,\nkag magapanag-iya sang duta sa walay katapusan.\nAko ang nagbutang dira sa ila, ako ang naghimo sa ila,\nsa pagpakita sang akon pagkagamhanan sa tanan."
                },
                "22": {
                    "verse_nr": "22",
                    "verse": "Bisan ang imo pinakadiutay kag pinakakubos nga panimalay\nmanginmabakod kag mangin-isa ka gamhanan nga pungsod.\nHimuon ko ini sa labing madali\nkon mag-abot ang nagakaigo nga tion.\nAko amo ang GINOO!\u201d"
                }
            }
        },
        "61": {
            "chapter_nr": "61",
            "chapter": {
                "1": {
                    "verse_nr": "1",
                    "verse": "Ang GINOO nga Gamhanan nagpuno sa akon sang iya Espiritu.\nGinpili kag ginpadala niya ako\nsa pagdala sang maayong balita sa mga imol,\nsa pag-ayo sang buong nga mga tagipusoon,\nsa pagsugid sang kahilwayan sa mga ginbihag,\nkag sa mga binilanggo."
                },
                "2": {
                    "verse_nr": "2",
                    "verse": "Ginpadala niya ako sa pagpahibalo\nnga ang tion nag-abot na\nnga ang GINOO magaluwas sang iya mga tawo,\nkag magalutos sang ila mga kaaway.\nGinpadala niya ako sa paglipay sa tanan nga nagapangasubo"
                },
                "3": {
                    "verse_nr": "3",
                    "verse": "sa paghatag sa mga nagalalaw sa Sion\nsang kalipay kag kasadya sa baylo sang kasubo,\nisa ka kanta sa pagdayaw sa baylo sang kalisod.\nManginkaangay sila sang mga kahoy\nnga ang GINOO mismo amo ang nagtanom.\nAng tagsatagsa magahimo sing matarong,\nkag ang Dios pagadayawon tungod sang iya ginhimo."
                },
                "4": {
                    "verse_nr": "4",
                    "verse": "Patindugon nila liwat ang mga siudad nga dugay na nagkalaguba."
                },
                "5": {
                    "verse_nr": "5",
                    "verse": "Akon mga katawhan, ang mga dumoluong magaalagad sa inyo.\nMagaatipan sila sang inyo mga panong,\nmagauma sang inyo duta kag magaatipan sang inyo mga talamnan sang ubas."
                },
                "6": {
                    "verse_nr": "6",
                    "verse": "Pero pagakilalahon kamo subong mga pari sang GINOO,\nmga alagad sang aton Dios.\nMagaambit kamo sa manggad sang mga kapungsoran,\nkag magakalipay kamo nga inyo ini."
                },
                "7": {
                    "verse_nr": "7",
                    "verse": "Ang pagpakahuya kag pagpakanubo sa inyo tapos na.\nMagaestar kamo sa inyo kaugalingon nga duta,\nkag ang inyo manggad magadoble,\nang inyo kalipay magapadayon sa walay katapusan."
                },
                "8": {
                    "verse_nr": "8",
                    "verse": "Ang GINOO nagasiling,\n\u201cGinahigugma ko ang katarungan, kag ginadumtan ang pagpamigos kag ang pagpakasala.\nHatagan ko gihapon sing balos ang akon mga tawo,\nkag magahimo ako sa ila sing kasugtanan nga walay katapusan."
                },
                "9": {
                    "verse_nr": "9",
                    "verse": "Manginbantog sila sa mga kapungsoran,\nang tagsatagsa nga makakita sa ila makahibalo\nnga sila mga tawo nga akon ginbendisyunan.\u201d"
                },
                "10": {
                    "verse_nr": "10",
                    "verse": "Ang Jerusalem nagahugyaw tungod sang ginhimo sang GINOO.\nAng Dios nagpabayu sa iya sing kaluwasan kag pagdaog.\nKaangay sia sang nobya nga nakailis na para sa kasal."
                },
                "11": {
                    "verse_nr": "11",
                    "verse": "Pat-od gid nga ang GINOO nga Gamhanan magaluwas sang iya mga tawo\nsubong nga ang mga binhi magatubo,\nkag ang tanan nga mga kapungsoran magadayaw sa iya."
                }
            }
        },
        "62": {
            "chapter_nr": "62",
            "chapter": {
                "1": {
                    "verse_nr": "1",
                    "verse": "Magahambal ako sa pagpaisog sa Jerusalem,\nindi ako maghipos tubtob nga indi sia maluwas,\nkag ang iya pagdaog magadabdab kaangay sang isa ka sulo sa kagab-ihon."
                },
                "2": {
                    "verse_nr": "2",
                    "verse": "O Jerusalem, ang mga kapungsoran makakita sa imo nga madinalag-on!\nAng tanan nila nga mga hari makakita sang imo kadalag-an.\nPagatawgon ikaw sa bag-o nga ngalan,\nisa ka ngalan nga ang GINOO gid ang naghatag."
                },
                "3": {
                    "verse_nr": "3",
                    "verse": "Manginkaangay ikaw sang isa ka matahom nga korona para sa GINOO."
                },
                "4": {
                    "verse_nr": "4",
                    "verse": "Indi na ikaw pagtawgon nga \u201cSinikway,\u201d\nukon ang imo duta pagtawgon nga \u201cAng Binayaan nga Asawa!\u201d\nAng imo bag-o nga ngalan pagatawgon \u201cAng Dios nalipay sa Imo.\u201d\nAng imo duta pagatawgon nga \u201cNakasal sing Malipayon,\u201d\ntungod kay ang GINOO nalipay sa imo,\nkag manginkaangay sia sang isa ka bana sa imo duta."
                },
                "5": {
                    "verse_nr": "5",
                    "verse": "Kaangay sang isa ka pamatan-on nga lalaki nga nagapangasawa sang isa ka birhen,\nsia nga naghimo sa imo magapangasawa sa imo.\nSubong sang nobyo nga nagakalipay sa iya nobya,\nsa amo man ang imo Dios magakalipay sa imo."
                },
                "6": {
                    "verse_nr": "6",
                    "verse": "Sa imo mga pader nagbutang ako sing mga gwardya, O Jerusalem;\nindi gid sila maghipos sa adlaw ukon sa gab-i.\nPahanumdomon nila ang GINOO sang iya mga saad,\nagod indi niya ini malimtan."
                },
                "7": {
                    "verse_nr": "7",
                    "verse": "Indi gid sila mag-untat tubtob patindugon niya liwat ang Jerusalem,\nkag himuon niya ini nga siudad nga pagadayawon sang bug-os nga kalibutan."
                },
                "8": {
                    "verse_nr": "8",
                    "verse": "Ang GINOO nagsumpa,\nkag paagi sa iya gahom pagatumanon niya ini:\n\u201cAng inyo mga patubas indi na manginkalan-on sang inyo mga kaaway,\nkag ang mga dumoluong indi na mag-inom sang inyo bino."
                },
                "9": {
                    "verse_nr": "9",
                    "verse": "Pero kamo nga nagtanom kag nag-ani sang mga patubas\nmagakaon sang tinapay kag magadayaw sa GINOO.\nKamo nga nag-atipan kag nagpamupo sang mga ubas\nmagainom sang bino sa mga pasiyuhan sang akon Templo.\u201d"
                },
                "10": {
                    "verse_nr": "10",
                    "verse": "Mga pumoluyo sang Jerusalem, maggwa kamo sa siudad\nkag maghimo sing kalsada para sa nagabalik ninyo nga mga tawo!\nMag-aman kamo sing malapad nga dalan, panguhaa ang mga bato!\nBataka ang isa ka bandera agod ang mga kapungsoran makahibalo"
                },
                "11": {
                    "verse_nr": "11",
                    "verse": "nga ang GINOO nagapahibalo sa bug-os nga duta:\n\u201cSugiri ang mga pumoluyo sang Jerusalem nga ang GINOO nga inyo manluluwas magaabot,\nnga nagadala upod sa iya sang mga Tawo nga iya ginluwas.\u201d"
                },
                "12": {
                    "verse_nr": "12",
                    "verse": "Pagatawgon kamo \u201cBalaan nga mga tawo sang Dios,\u201d\n\u201cMga Tawo nga Ginluwas sang GINOO.\u201d\nAng Jerusalem pagatawgon nga \u201cAng Siudad nga Ginahigugma sang Dios,\u201d\n\u201cAng Siudad nga Wala Ginsikway sang Dios.\u201d"
                }
            }
        },
        "63": {
            "chapter_nr": "63",
            "chapter": {
                "1": {
                    "verse_nr": "1",
                    "verse": "\u201cSin-o ining nagapadulong halin sa siudad sang Bozra nga sakop sang Edom? Sin-o bala ining nakabayu sing pula, nga nagalakat nga may bug-os nga gahom?\u201d\nSia amo ang GINOO, gamhanan sa pagluwas nga nagaabot sa pagpahibalo sang iya pagdaog."
                },
                "2": {
                    "verse_nr": "2",
                    "verse": "\u201cNgaa bala ang iya bayu tama gid kapula, pareho sang bayu sang isa ka tawo nga nagalinas sang mga ubas nga himuon nga bino?\u201d"
                },
                "3": {
                    "verse_nr": "3",
                    "verse": "Ang GINOO nagasabat, \u201cGinlinas ko ang mga kapungsoran subong sang mga ubas kag wala sing isa nga nagpalapit sa pagbulig sa akon. Ginlinas ko sila sa akon kaakig, kag ang ila dugo nagbulit sang akon bayu."
                },
                "4": {
                    "verse_nr": "4",
                    "verse": "Nagpat-od ako nga ang tion sa pagluwas sang akon mga tawo nag-abot, tion na ini sa pagsilot sang ila mga kaaway."
                },
                "5": {
                    "verse_nr": "5",
                    "verse": "Natingala ako sang matalupangdan ko nga wala gid sing isa nga mabulig sa akon. Pero ang akon kaakig nagpaisog sa akon kag sa akon kaugalingon nga kusog nagdaog ako."
                },
                "6": {
                    "verse_nr": "6",
                    "verse": "Sa akon kaakig ginlinas ko ang mga pungsod kag ginlaglag sila. Ginpaagay ko ang ila dugo sa duta.\u201d"
                },
                "7": {
                    "verse_nr": "7",
                    "verse": "Magasugid ako sang mapinadayunon nga gugma sang GINOO,\nginadayaw ko sia sang tanan nga iya ginhimo sa aton.\nGinhatagan niya sing madamo nga mga kaayuhan ang mga tawo sang Israel,\ntungod sang iya kaluoy kag malig-on nga gugma."
                },
                "8": {
                    "verse_nr": "8",
                    "verse": "Ang GINOO nagsiling, \u201cSila akon mga tawo, indi sila magdaya sa akon.\u201d Kag gani ginluwas niya sila"
                },
                "9": {
                    "verse_nr": "9",
                    "verse": "gikan sa ila mga pag-antos. Indi isa ka anghel, kundi ang GINOO gid amo ang nagluwas sa ila. Sa iya gugma kag kaluoy ginluwas niya sila. Wala sia magpabaya sa pag-atipan sa ila sa nagligad nga panahon"
                },
                "10": {
                    "verse_nr": "10",
                    "verse": "pero nagsupak sila sa iya, kag ginpakalisod nila ang iya Balaan nga Espiritu. Gani ang GINOO nangin-ila kaaway kag nagpakig-away batok sa ila."
                },
                "11": {
                    "verse_nr": "11",
                    "verse": "Pero sang ulihi nadumdoman nila ang nagliligad, ang panahon ni Moises, ang alagad sang GINOO, kag nagpamangkot sila, \u201cDiin na karon ang GINOO nga nagluwas sang mga pangulo sang iya mga tawo sa dagat? Diin na bala ang GINOO nga naghatag sang iya Balaan nga Espiritu kay Moises?"
                },
                "12": {
                    "verse_nr": "12",
                    "verse": "Diin bala ang GINOO nga naggamit sang iya gahom kag naghimo sing makatilingala nga mga butang paagi kay Moises, nga nagpihak sang dagat sa atubang sang iya mga tawo, sa pag-angkon sang walay katapusan nga kabantugan sa iya kaugalingon?\u201d"
                },
                "13": {
                    "verse_nr": "13",
                    "verse": "Sang ang GINOO nagtuytoy sa ila sa madalom nga tubig, malig-on ang ila mga tikang kag wala sila matumba, kaangay sang kabayo nga talunon."
                },
                "14": {
                    "verse_nr": "14",
                    "verse": "Subong sang mga baka nga ginpadulhog sa kapatagan nga may matambok nga hilamon, amo man ang Espiritu sang GINOO naghatag sing pahuway sa iya mga tawo. Gani ang GINOO nagtuytoy sang iya mga tawo, kag naghatag sing kadungganan sa iya ngalan."
                },
                "15": {
                    "verse_nr": "15",
                    "verse": "O GINOO, tamda kami gikan sa langit, sa diin nagaestar ikaw sa pagkabalaan kag himaya. Diin na bala ang imo daku nga kabalaka sa amon? Diin na bala ang imo gahom? Diin na bala ang imo gugma kag kaluoy? Indi kami pagpatumbayai."
                },
                "16": {
                    "verse_nr": "16",
                    "verse": "Ikaw ang amon Amay. Bisan ang amon mga katigulangan nga si Abraham kag si Jacob indi magkilala sa amon, pero ikaw, O GINOO, amo ang amon Amay. Ikaw lamang ang nagaluwas sa amon sa gihapon."
                },
                "17": {
                    "verse_nr": "17",
                    "verse": "Ngaa bala nga ginapabay-an mo kami gikan sa imo mga dalanon? Ngaa bala ginapabay-an mo kami nga magmatig-a sing ulo kag magpalayo sa imo? Balikda kami, tungod lamang sa mga nagaalagad sa imo, tungod sa mga tawo nga imo sa gihapon."
                },
                "18": {
                    "verse_nr": "18",
                    "verse": "Diutayan na lang kuntani kami tanan, ang imo balaan nga mga tawo tabugon sang amon mga kaaway. Ila gindagtaan ang imo santuaryo."
                },
                "19": {
                    "verse_nr": "19",
                    "verse": "Ang imo pagkabig sa amon daw pareho nga indi namon ikaw pangulo, nga daw indi mo kami mga tawo."
                }
            }
        },
        "64": {
            "chapter_nr": "64",
            "chapter": {
                "1": {
                    "verse_nr": "1",
                    "verse": "Ngaa indi mo pagpihakon ang langit kag magpanaog? Ang mga bukid makakita sa imo kag magatay-og sa kahadlok."
                },
                "2": {
                    "verse_nr": "2",
                    "verse": "Magakurog sila kaangay sang tubig nga nagabukal sa ibabaw sang nagadabadaba nga kalayo. Dali kag ipakita ang imo gahom sa imo mga kaaway, kag pakurogon mo ang mga kapungsoran sa imo presensya!"
                },
                "3": {
                    "verse_nr": "3",
                    "verse": "Nag-abot ka sang una kag naghimo sang makakulogmat nga mga butang nga wala namon ginapaabot, ang mga kabukiran nakakita sa imo kag nagtay-og sa kahadlok."
                },
                "4": {
                    "verse_nr": "4",
                    "verse": "Wala gid sing isa nga nakakita ukon nakabati sang isa ka Dios kaangay sa imo, nga nagahimo sini para sa ila nga nagalaom sa iya."
                },
                "5": {
                    "verse_nr": "5",
                    "verse": "Ginaabiabi mo ang may kalipay sa paghimo sing matarong, yadtong mga nagapanumdom kon ano nga sahi sang kabuhi ang luyag mo para sa ila. Naakig ka sa amon, pero nagpadayon kami sa pagpakasala, walay sapayan sang imo daku nga kaakig, nagpadayon kami sa pagpakasala halin sang una pa nga panahon."
                },
                "6": {
                    "verse_nr": "6",
                    "verse": "Tanan kami nagpakasala, bisan ang labing maayo nga ginhimo namon kaangay sang mahigko nga lapat. Tungod sang amon mga sala, kaangay kami sang laya nga mga dahon nga ginapalid sang hangin."
                },
                "7": {
                    "verse_nr": "7",
                    "verse": "Wala sing isa nga nagapangamuyo sa imo, wala sing may nagadangop sa imo sa pagpangayo sing bulig. Nagpanago ikaw sa amon, kag ginpatumbayaan mo kami tungod sang amon mga sala."
                },
                "8": {
                    "verse_nr": "8",
                    "verse": "Pero ikaw ang amon amay, O GINOO. Lunang kami, kag ikaw ang maninihon. Ikaw ang nagtuga sa amon"
                },
                "9": {
                    "verse_nr": "9",
                    "verse": "gani indi ka magkaakig sing tama sa amon, kag indi na pagdumdoma ang amon mga sala tubtob san-o. Kami imo mga tawo, magkaluoy ka sa amon."
                },
                "10": {
                    "verse_nr": "10",
                    "verse": "Ang imo balaan nga mga siudad kaangay sang isa ka desierto, kag ang Jerusalem isa ka narumpag kag mamingaw nga lugar."
                },
                "11": {
                    "verse_nr": "11",
                    "verse": "Ang amon Templo, balaan kag matahom nga lugar sa diin ang amon mga katigulangan nagdayaw sa imo, nasunog sang kalayo. Ang tanan nga mga lugar nga amon ginapakamahal nagkalaguba."
                },
                "12": {
                    "verse_nr": "12",
                    "verse": "O GINOO, wala ka bala nagakanugon sini tanan? Wala ka bala sing mahimo, kag paantuson mo bala kami labaw sa amon masarangan?"
                }
            }
        },
        "65": {
            "chapter_nr": "65",
            "chapter": {
                "1": {
                    "verse_nr": "1",
                    "verse": "Ang GINOO nagsiling, \u201cHanda ako sa pagsabat sang mga pangamuyo sang akon mga tawo, pero wala sila magpangamuyo. Magapakita na ako sa ila, pero wala sila magtinguha sa pagpangita sa akon. Ang pungsod wala magpangamuyo sa akon, bisan nga handa ako sa pagsabat sa ila nga magasiling, \u2018Yari ako, kag buligan ko kamo.\u2019"
                },
                "2": {
                    "verse_nr": "2",
                    "verse": "Handa ako sa gihapon sa pagbaton sini nga mga tawo nga nagapagusto lang sa paghimo sing sala kag sa ila kaugalingon nga pagginawi."
                },
                "3": {
                    "verse_nr": "3",
                    "verse": "Wala sila mahuya sa pagpaakig sa akon sing dayon. Nagadulot sila sing mga halad nga di-matinlo sa mga hardin nga ginasimbahan, kag nagasunog sang insyenso sa mga altar sang mga di-diosnon."
                },
                "4": {
                    "verse_nr": "4",
                    "verse": "Kon gab-i nagakadto sila sa mga kweba kag mga lulobngan sa pagpamangkot sa mga espiritu sang mga patay. Ini nga mga tawo nagakaon sing baboy, kag nagahigop sang sabaw sang karne nga gindulot subong mga halad nga di-matinlo."
                },
                "5": {
                    "verse_nr": "5",
                    "verse": "Kag dayon ginasingganan nila ang iban, \u2018Palayo kamo, indi kami pagtanduga kay tama sa amon ka balaan!\u2019 Indi ako makaagwanta sa mga tawo kaangay sini\u2014ang akon kaakig sa ila kaangay sang nagadabdab nga kalayo nga indi mapalong."
                },
                "6": {
                    "verse_nr": "6",
                    "verse": "\u201cNapat-od ko na ang ila silot kag ang akon paghukom nasulat na. Indi ko pagpabay-an ang ila ginhimo, pero silutan ko sila"
                },
                "7": {
                    "verse_nr": "7",
                    "verse": "sang ila mga sala, kag sang mga sala sang ila mga katigulangan. Nagsunog sila sang mga insyenso sa mga altar sang mga di-diosnon sa bakulod, kag naghambal sing malaut batok sa akon. Gani silutan ko sila sang nagakabagay sa ila mga ginhimo sang una.\u201d"
                },
                "8": {
                    "verse_nr": "8",
                    "verse": "Ang GINOO nagasiling, \u201cWala sing may nagapierde sang maayo nga mga ubas, sa baylo ginahimo nila ini nga bino. Indi ko man paglaglagon ang tanan ko nga mga tawo, luwason ko ang mga nagaalagad sa akon."
                },
                "9": {
                    "verse_nr": "9",
                    "verse": "Bendisyunan ko ang mga Israelinhon nga gikan sa tribo ni Juda, kag ang ila mga kaliwat magapanag-iya sang akon duta sa mga kabukiran. Ang akon pinili nga mga tawo nga nagaalagad sa akon magaestar didto."
                },
                "10": {
                    "verse_nr": "10",
                    "verse": "Magasimba sila sa akon kag magapahalab sang ila mga karnero kag mga baka sa Kapatagan sang Saron sa nakatundan, kag sa Kapatagan sang Kalalat-an sa sidlangan."
                },
                "11": {
                    "verse_nr": "11",
                    "verse": "\u201cPero lain man ang himuon ko sa inyo nga nagasikway sa akon, nga wala nagasapak sa Sion, ang akon balaan nga bukid, kag nagasimba sa Gad kag Mini, ang mga dios sang maayo nga swerte kag kapalaran."
                },
                "12": {
                    "verse_nr": "12",
                    "verse": "Mangin-inyo kapalaran nga mapatay sa makasiligni nga kamatayon, tungod kay wala kamo magsabat sang akon pagtawag sa inyo, ukon magpamati sang paghambal ko. Ginpili ninyo ang pagkadi-matinumanon sa akon kag ang paghimo sang malaut."
                },
                "13": {
                    "verse_nr": "13",
                    "verse": "Gani ako, ang GINOO nga Gamhanan, nagasiling sa inyo nga ang mga nagasimba kag nagatuman sa akon may madamo nga kalan-on kag ilimnon, pero pagagutomon kamo kag pagauhawon. Magamalipayon sila, pero kamo pakahuy-an."
                },
                "14": {
                    "verse_nr": "14",
                    "verse": "Magakanta sila sa kalipay, pero kamo magahibi nga buong ang tagipusoon."
                },
                "15": {
                    "verse_nr": "15",
                    "verse": "Ang akon pinili nga mga tawo magagamit sang inyo ngalan subong pagpakamalaut. Ako, ang GINOO nga Gamhanan, magapatay sa inyo. Pero magahatag ako sang bag-o nga ngalan sa ila nga nagatuman sa akon."
                },
                "16": {
                    "verse_nr": "16",
                    "verse": "Ang bisan sin-o sa duta nga magpangayo sang bendisyon, magapangayo nga bendisyunan sang Dios nga matutom. Ang bisan sin-o nga nagasumpa, magasumpa sa ngalan sang Dios nga matutom. Ang mga kalalat-an nga nagligad na magataliwan kag malimtan.\u201d"
                },
                "17": {
                    "verse_nr": "17",
                    "verse": "Ang GINOO nagasiling, \u201cMagatuga ako sing bag-o nga duta kag bag-o nga mga langit. Ang nagliligad nga mga hitabo malipatan sing bug-os."
                },
                "18": {
                    "verse_nr": "18",
                    "verse": "Magkalipay kamo kag magkasadya sa walay katubtoban sa akon gintuga. Ang bag-o nga Jerusalem nga akon ginhimo mapuno sang kasadya, kag ang iya mga pumoluyo magakalipay."
                },
                "19": {
                    "verse_nr": "19",
                    "verse": "Ako mismo mapun-an sing kalipay, tungod sa Jerusalem kag sang iya mga pumoluyo. Wala na sing hinibi didto, wala sing nagapangayo sing tabang."
                },
                "20": {
                    "verse_nr": "20",
                    "verse": "Ang mga kabataan indi mapatay samtang lapsag pa sila, kag ang tagsatagsa magakabuhi sing malawig. Ang mga nagakabuhi sing 100 ka tuig kabigon nga pamatan-on pa. Ang mga mapatay nga indi pa makalambot sa 100 ka tuig ang ila edad, nagakahulogan nga ginsilutan ko sila."
                },
                "21": {
                    "verse_nr": "21",
                    "verse": "Ang mga tawo magaestar sa mga balay nga ila ginpatindog, kag indi ang iban ang magapulos sini. Magatanom sila sing mga ubas, kag magainom sang bino, indi ini pag-imnon sang iban. Subong sang mga kahoy, ang akon mga tawo magakabuhi sing malawig. Mapuslan gid nila ang mga butang nga ila ginpangabudlayan."
                },
                "22": {
                    "verse_nr": "22",
                    "verse": "Ang mga tawo magaestar sa mga balay nga ila ginpatindog, kag indi ang iban ang magapulos sini. Magatanom sila sing mga ubas, kag magainom sang bino, indi ini pag-imnon sang iban. Subong sang mga kahoy, ang akon mga tawo magakabuhi sing malawig. Mapuslan gid nila ang mga butang nga ila ginpangabudlayan."
                },
                "23": {
                    "verse_nr": "23",
                    "verse": "Ang ila mga obra magamadinalag-on, kag ang ila mga kabataan indi makasugata sang mga kapahamakan. Bendisyunan ko sila kag ang ila mga kaliwatan sa walay katubtoban."
                },
                "24": {
                    "verse_nr": "24",
                    "verse": "Bisan wala pa sila makatapos sang ila pangamuyo sa akon, sabton ko sila."
                },
                "25": {
                    "verse_nr": "25",
                    "verse": "Ang mga lobo kag ang mga kordero magahalab sing tingob, kag ang mga leon magahalab sing dagami kaangay sang baka. Ang mga man-og indi na makahalit. Sa Sion, ang akon balaan nga bukid, wala na sing may makahalalit ukon malaut.\u201d"
                }
            }
        },
        "66": {
            "chapter_nr": "66",
            "chapter": {
                "1": {
                    "verse_nr": "1",
                    "verse": "Ang GINOO nagasiling, \u201cAng langit amo ang akon trono, kag ang duta amo ang tulongtungan sang akon mga tiil. Ti, ano nga sahi sang balay ang inyo patindugon para sa akon, ano nga sahi sang lugar ang akon nga pagaestaran?"
                },
                "2": {
                    "verse_nr": "2",
                    "verse": "Ako gid ang nagtuga sang duta kag sang langit! Nalipay ako sa mga mapainuboson kag mahinulsulon, nga nagatahod kag nagatuman sa akon."
                },
                "3": {
                    "verse_nr": "3",
                    "verse": "\u201cAng mga tawo nagapagusto lang sang ila luyag himuon. Palareho na lang sa ila ang tanan: nagaihaw sila sing baka subong nga halad ukon nagahalad sila sing tawo; nagahalad sila sing kordero ukon nagalunggo sila sang liog sang ido; nagadulot sila sing halad nga kalan-on ukon nagadulot sila sang dugo sang baboy; nagahalad sila sing insyenso ukon nagapangamuyo sila sa mga diosdios. Nagakalipay sila sa makangilil-ad nga mga paagi sang pagsimba."
                },
                "4": {
                    "verse_nr": "4",
                    "verse": "Gani padalhan ko sila sing kalalat-an, ang mga butang nga ila ginakahadlukan, tungod kay wala sing isa nga nagsabat sa akon pagtawag, ukon nagpamati sang akon ginhambal. Ginhungod nila nga indi magtuman sa akon, kundi maghimo sing malaut.\u201d"
                },
                "5": {
                    "verse_nr": "5",
                    "verse": "Pamati kamo sa ginasiling sang GINOO, kamo nga nagatahod kag nagatuman sa iya: \u201cTungod kay matutom kamo sa akon, ang iban sang inyo kaugalingon nga mga tawo nagadumot sa inyo kag indi magpasilabot sa inyo. Ginayaguta nila kamo kag nagasiling, \u2018Ipakita sang GINOO ang iya pagkagamhanan kag luwason niya kamo agod makita namon nga kamo malipayon.\u2019 Pero sila mismo amo ang mahuy-an!"
                },
                "6": {
                    "verse_nr": "6",
                    "verse": "Pamatii ninyo! Inang ginahod sa siudad, inang ginahod sa Templo, amo ina ang ginahod sang pagsilot sang GINOO sa iya mga kaaway!"
                },
                "7": {
                    "verse_nr": "7",
                    "verse": "\u201cAng akon balaan nga siudad kaangay sang isa ka iloy nga sa hinali nagbata sang isa ka anak nga lalaki, nga wala magpasakit."
                },
                "8": {
                    "verse_nr": "8",
                    "verse": "May nakakita ukon nakabati bala sini nga butang? May pungsod bala nga natawo sa isa lang ka adlaw? Pero ang Sion indi na mag-antos sing madugay, sa wala pa matawo ang isa ka pungsod."
                },
                "9": {
                    "verse_nr": "9",
                    "verse": "Indi kamo maghunahuna nga dalhon ko ang akon mga tawo sa tion nga madali na lang sila ipanganak, kag indi ako magtugot nga matawo sila.\u201d Ang GINOO amo ang naghambal sini."
                },
                "10": {
                    "verse_nr": "10",
                    "verse": "Maghinugyaw kamo upod sa Jerusalem, magkalipay kamo tungod sa iya,\ntanan kamo nga nagapalangga sini nga siudad!\nMaghinugyaw kamo upod sa iya karon,\ntanan kamo nga naglalaw tungod sa iya!"
                },
                "11": {
                    "verse_nr": "11",
                    "verse": "Maagom ninyo ang iya kauswagan,\nkaangay sang isa ka bata sa suso sang iya iloy."
                },
                "12": {
                    "verse_nr": "12",
                    "verse": "Ang GINOO nagasiling, \u201cPauswagon ko kamo sa walay katapusan, ang manggad sang mga kapungsoran magailig sa inyo kaangay sang suba nga wala ginahubsi. Manginkaangay kamo sang isa ka bata nga ginapatiti sang iya iloy, ginakugos kag ginapalangga."
                },
                "13": {
                    "verse_nr": "13",
                    "verse": "Pagalipayon ko kamo sa Jerusalem, subong sang isa ka iloy nga nagalipay sang iya anak."
                },
                "14": {
                    "verse_nr": "14",
                    "verse": "Kon makita ninyo ini nga mahanabo, magakalipay kamo, magapabakod ini sa inyo kag magahatag sing maayo nga lawas. Dayon mahibal-an ninyo nga ako, ang GINOO, magabulig sa mga nagatuman sa akon, kag magapakita sang akon kaakig batok sa akon mga kaaway.\u201d"
                },
                "15": {
                    "verse_nr": "15",
                    "verse": "Ang GINOO magaabot nga may kalayo. Magasakay sia sa karwahi nga kaangay sang bagyo, sa pagsilot sang mga naakigan niya."
                },
                "16": {
                    "verse_nr": "16",
                    "verse": "Paagi sa kalayo kag espada pagasilutan niya ang tanan nga mga tawo sa kalibutan nga iya nasapwan nga nakasala, kag madamo ang magakalamatay."
                },
                "17": {
                    "verse_nr": "17",
                    "verse": "Ang GINOO nagasiling, \u201cMadali na lang ang katapusan sang mga nagapaputli sang ila kaugalingon para sa pagano nga pagsimba, sa mga nagaprosisyon pakadto sa mga hardin nga ginasimbahan, sa mga nagakaon sing baboy kag ilaga kag iban nga makangilil-ad nga mga kalan-on."
                },
                "18": {
                    "verse_nr": "18",
                    "verse": "Nahibal-an ko ang ila mga hunahuna kag mga binuhatan. \u201cMagaabot ako sa pagtipon sang mga katawhan sang tanan nga mga kapungsoran. Kon magtipon sila, makita nila kon ano ang mahimo sang akon gahom"
                },
                "19": {
                    "verse_nr": "19",
                    "verse": "kag mahibaluan nila nga ako ang nagasilot sa ila.\nPero ang iban sa ila akon luwason kag ipadala ko sa mga pungsod kag sa malayo nga mga kadutaan nga wala pa makabati sang akon pagkabantog ukon makakita sang akon gahom kag kusog. Ipadala ko sila sa Espa\u00f1a, sa Libya, kag sa Lidya upod sa ila matanda nga mga manugpana, kag sa Tubal kag sa Gresia. Isugid nila sa sini nga mga pungsod ang akon pagkagamhanan."
                },
                "20": {
                    "verse_nr": "20",
                    "verse": "Pagadalhon nila pabalik ang tanan ninyo nga mga kasimanwa halin sa mga pungsod subong isa ka halad sa akon. Pagadalhon nila sila nga nagasakay sa mga kabayo, sa mga mula, sa mga kamelyo, sa mga karwahi kag mga karo, pakadto sa akon balaan nga bukid sa Jerusalem, subong nga ang mga Israelinhon nagadala sing mga halad nga kalan-on sa Templo sa natinluan nga mga sulodlan."
                },
                "21": {
                    "verse_nr": "21",
                    "verse": "Himuon ko ang iban sa ila nga mga pari kag mga Levita."
                },
                "22": {
                    "verse_nr": "22",
                    "verse": "\u201cSubong nga ang bag-o nga duta kag ang bag-o nga mga langit magapadayon sa akon gahom, gani ang inyo mga kaliwat kag ang inyo ngalan magapadayon."
                },
                "23": {
                    "verse_nr": "23",
                    "verse": "Sa tagsa ka Piesta sang Lati, kag sa tagsa ka Adlaw nga Inugpahuway, ang mga tawo sang tagsa ka pungsod magaabot kag magasimba sa akon diri sa Jerusalem,\u201d siling sang GINOO."
                },
                "24": {
                    "verse_nr": "24",
                    "verse": "\u201cSa ila paghalin, makita nila ang mga bangkay sang mga tawo nga nagsumpong sa akon. Ang mga ulod nga nagakaon sa ila indi mapatay, kag ang kalayo nga nagasunog sa ila indi mapalong. Ang tanan nga mga katawhan magakangil-ad sa pagtan-aw sa ila.\u201d"
                }
            }
        }
    }
}