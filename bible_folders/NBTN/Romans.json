{
    "version": "NBTN",
    "book_name": "Romans",
    "book_nr": "45",
    "book": {
        "1": {
            "chapter_nr": "1",
            "chapter": {
                "1": {
                    "verse_nr": "1",
                    "verse": "Naja ni Pawlo, ne itekitini ne Mawaltijtuk, Yeshu; ne nutztuk pal muchiwa titanijtuk; ne ishtemujtuk ipal ne iyeknawatilis ne Teut"
                },
                "2": {
                    "verse_nr": "2",
                    "verse": "ne inatuya ka yawi techmaka itech ne itajtaketzani tik ne ajamat ipal Teut"
                },
                "3": {
                    "verse_nr": "3",
                    "verse": "se yeknawatilis ipanpa ne ikunew, ne kiski tik ne ishinach Dawid itech inakayu."
                },
                "4": {
                    "verse_nr": "4",
                    "verse": "Kwak Yeshu Mawaltijtuk mikik wan muyulkwepki, ne Ijiutzin ipal Teut kituktij ken ikunew Teut iwan itajpal,"
                },
                "5": {
                    "verse_nr": "5",
                    "verse": "wan itech yaja tikwijtiwit tetasujtalis wan tetitanilis ipal tetakamatilis ipal tayulmatilis tik muchi ne tejtechan tik itukay."
                },
                "6": {
                    "verse_nr": "6",
                    "verse": "Wan ijtik yejemet, anmejemet nusan metzinnutztuk Yeshu Mawaltijtuk!"
                },
                "7": {
                    "verse_nr": "7",
                    "verse": "Muchi ne nemit tik Roma, yejyektasujtatuk ipal Teut, nujnutztuk pal muchiwat ipal Teut: ma metzinmaka ne tuteku Teut, wan tutajtzin Yeshu Mawaltijtuk, itetasujtalis wan inejmachnemilis."
                },
                "8": {
                    "verse_nr": "8",
                    "verse": "Achtu, nikilwia panpadiush ne Teut, itech Yeshu Mawaltijtuk, anmupanpa muchi, ika ne anmutayulmatilis munawatia nujme ne taltikpak."
                },
                "9": {
                    "verse_nr": "9",
                    "verse": "Ika ne Teut, k\u00e1 ipal nitekiti iwan muchi nuyulu wan nitayeknawatia tay ipal ne ikunew, kimati ka senpa nimetzinhelnamiki."
                },
                "10": {
                    "verse_nr": "10",
                    "verse": "Kwak niknutza ne Teut, senpa niktajtani su ashan weli nechajkawa niaw nipashalua, iwan itaelewilis ne Teut, pal niajsi anmutech,"
                },
                "11": {
                    "verse_nr": "11",
                    "verse": "ika nikelewia nimetzinhita pal nimetzintakulia chiupi Ijiutzin pal metzinpalewia,"
                },
                "12": {
                    "verse_nr": "12",
                    "verse": "pal kiane welit timusennapaluat anmuwan ijtik anmutayulmatilis wan ijtik ne nupal."
                },
                "13": {
                    "verse_nr": "13",
                    "verse": "Nikneki ma shikmatikan, nukniwan, ka ninak seujseujti ka niasneki anmutech, melka te niwelik hasta ashan, pal nusan nikpia sejse nutakil anmuwan kenha ken iwan uksejse techan."
                },
                "14": {
                    "verse_nr": "14",
                    "verse": "Greciajtakamet wan Indiojmet, ne kimatit wey wan ne melemet, nikinwikilia muchi!"
                },
                "15": {
                    "verse_nr": "15",
                    "verse": "Kiane tel, naja niknekiskia nimetzinmaka anmejemet nusan ne yeknawatilis."
                },
                "16": {
                    "verse_nr": "16",
                    "verse": "Ika te nishpinawa ipanpa ne yeknawatilis. Yaja ne itajpal Teut pal kimakishtia muchi ne tayulmatit: ne Yudayujmet achtu, ne Greciajtakamet nusan."
                },
                "17": {
                    "verse_nr": "17",
                    "verse": "Ijtik yaja muneshtia ne itamelakchiwalis ne Teut, sejsenpa iwan tayulmatilis, ken nemi ijkwilujtuk: &#34;K\u00e1 ne yulmelawak, ipanpa tayulmatilis yaja yawi yultuk.&#34;"
                },
                "18": {
                    "verse_nr": "18",
                    "verse": "Muchi titateyekchiwat - Muneshtia ikwalan Teut ka ilwikak ipanpa tay kichiwat takamet ne inte kitasujtat ne Teut wan kichiwat tay teyek, ne kichiwat ne inteyek wan te kiajkawat ma kisa ne tejkia,"
                },
                "19": {
                    "verse_nr": "19",
                    "verse": "ika tay ne tikmatit ipanpa ne Teut muneshtijtuk inpal, ka ne Teut kinneshtilija:"
                },
                "20": {
                    "verse_nr": "20",
                    "verse": "ika tay ne kipia ne inte weli muita, tiwelit tikejketzat ika tikmatit ka yaja kichijtuk muchi, wan ne itajpal ne inte tami, wan ka yaja Teut. Kiane, inte welit inat tatka!"
                },
                "21": {
                    "verse_nr": "21",
                    "verse": "Kishmatit ne Teut, wan te kiweychijket nian kilwijket panpadiush. Yajika muchi tay inat inte tatka ipatiw; ne inyujyulu kunyuakistiwit wan te kimatit tatka:"
                },
                "22": {
                    "verse_nr": "22",
                    "verse": "ika inat ka kimatit wey, wan tzujtzuntet,"
                },
                "23": {
                    "verse_nr": "23",
                    "verse": "wan kipataket ne itawilyu ne Teut inte wilewi wan kitalijket se tachialis ipal ne iishkalyu ne takat wilewini, wan tujtutut wan nawikshimet wan ulininimet."
                },
                "24": {
                    "verse_nr": "24",
                    "verse": "Neka ne Teut kintemakak iwan tay ne susulnaj ipanpa ne itajtaelewilis ne inyujyulu, wan kinhajkaw kisusulwiat ne inwejweyka ijtik yejemet:"
                },
                "25": {
                    "verse_nr": "25",
                    "verse": "kipataket tejkia tik sanka, wan mutankwaketzket wan muchijket tekitinimet ipal ne chijtuk wan te ne kichijki ne yektenejtuk pal senpa, amen!"
                },
                "26": {
                    "verse_nr": "26",
                    "verse": "Yajika ne Teut kintemakak iwan tajtaelewilis teyek, wan kiane ne insijsiwawan muejenchiwat ken te ijkiuni wan te ken muneki,"
                },
                "27": {
                    "verse_nr": "27",
                    "verse": "wan ne ukichmet nusan tea kinnapalujket ne siwatket ken muneki wan pejket tatat muelewiat se ukich iwan ukse ukich, wan tatzinhejenchiwat ken te munekit ijtik yejemet; wan kikwit ijtik yejemetsan tay ne tamaka ne inmushijshikulis."
                },
                "28": {
                    "verse_nr": "28",
                    "verse": "Wan ken inte kinekiket kishmatit ne Teut, ne Teut kinhajkaw yultaketzat ken inte muita yek wan ma kichiwakan tay inte nemi yek,"
                },
                "29": {
                    "verse_nr": "29",
                    "verse": "tejtentuk iwan muchi tay inte yek: tepalelewilis, kwalan, temiktilis, musujsumalis, teshijshikulis, inteyeknemilis; yejemet chachalakat,"
                },
                "30": {
                    "verse_nr": "30",
                    "verse": "tatejtenewat, teuishijiat, taijilwiat, muweymatit, muweytenewat, tamatinimet ipal tay teyek wan inte kitakamatit ne intejteku;"
                },
                "31": {
                    "verse_nr": "31",
                    "verse": "yejemet ne te kimatit tatka wan ne te kichiwat ken sentaketztiwit; ne te kipiat tetasujtalis wan te kinekit kipalewiat ne sekit;"
                },
                "32": {
                    "verse_nr": "32",
                    "verse": "k\u00e1 ne melka kimati tay ina ne Teut ka yek, wan ka k\u00e1 kichiwa ijkiuni nemi pal miki, inte sema kichiwa, asunte hasta kinhita yek ne ijkiuni kichiwat."
                }
            }
        },
        "2": {
            "chapter_nr": "2",
            "chapter": {
                "1": {
                    "verse_nr": "1",
                    "verse": "Ne Yudayujmet nusan tateyekchijtiwit - Neka taja, takat, su tiktenewaskia seki ipanpa tay kichijtuk, inte tiweli tina tatka, ika kwak tikchiwa juzgar seuk, timuchiwa juzgar taja nusan. Ika kenha tikchiwa tajasan k\u00e1 titatenewa."
                },
                "2": {
                    "verse_nr": "2",
                    "verse": "Tikmatit ka ne Teut kichiwa juzgar muchi ne kichiwat ijkiuni wan ka tejkia."
                },
                "3": {
                    "verse_nr": "3",
                    "verse": "Tay tina, takat? Ka su tikchiwa juzgar k\u00e1 ne kichiwa ijkiuni melka taja nusan tikchiwa, ne Teut inte yawi metzchiwa juzgar? Tina ka tiaw tichulua?"
                },
                "4": {
                    "verse_nr": "4",
                    "verse": "Ini tay wey ipatiw: ka yek ne Teut, wan ka yaja kipia tasejselilis wan techchia. Wan yajika taja tikijilwia? Anka te tikmati ka su taja timuyulpata, yaja ika yek ne Teut?"
                },
                "5": {
                    "verse_nr": "5",
                    "verse": "Iwan ne muyulu takwawak ne inte muyulpata, tikana tinemi kwalan tik ne tunal kwak witz ne kwalan wan ne taneshtilis ipal tay ina ne Teut kwak yawi kichiwa juzgar muchi ken muneki."
                },
                "6": {
                    "verse_nr": "6",
                    "verse": "Yaja yawi kikwepilia sejse tay ipal ipatka tay yajasan kichijtuk."
                },
                "7": {
                    "verse_nr": "7",
                    "verse": "K\u00e1 ne tekitit nejnejmach wan yek, wan kinekit ma inakan ka wey, kinekit kipiat ipatiw, wan te keman kinekit wilewit, yawi kinhajkawa ma yujyultuk senpa."
                },
                "8": {
                    "verse_nr": "8",
                    "verse": "Wan k\u00e1 ne musumat pal kitemuat tay kinekit wan te kitakamatit ne tejkia asunte semaya tay teyek, kiselisket ikwalan."
                },
                "9": {
                    "verse_nr": "9",
                    "verse": "Yawit ijiumikit iwan penaj muchi ne takamet wan siwatket ne kichiwat tay teyek. Achtu ne Yudayuj, wan nusan ne Greciajtakat."
                },
                "10": {
                    "verse_nr": "10",
                    "verse": "Wan yawit inat ka wey wan yawi wey inpatiw wan yawit nejmachnemit muchi ne kichiwat tay yek. Achtu ne Yudayuj, wan nusan ne Greciajtakat."
                },
                "11": {
                    "verse_nr": "11",
                    "verse": "Ika muchi tikenhat ipal ne Teut."
                },
                "12": {
                    "verse_nr": "12",
                    "verse": "Muchi k\u00e1 te kishmatit ne tajtuli wan tateyekchijtiwit puliwisket ijkiunisan. Wan muchi k\u00e1 kishmatit ne tajtuli wan tateyekchijtiwit, iwan ne tajtuli yawit muchiwat juzgar."
                },
                "13": {
                    "verse_nr": "13",
                    "verse": "Ika ipal ne Teut inte ne takakit ne tajtuli k\u00e1 yejyek, sute ne kichiwat tay ina ne tajtuli."
                },
                "14": {
                    "verse_nr": "14",
                    "verse": "Ika kwak ne tejtechan te kipiat ne tajtuli wan kichiwat tay ina ne tajtuli ijkiunisan, melka te kipiat tajtuli, yejemetsan muchiwat tajtuli."
                },
                "15": {
                    "verse_nr": "15",
                    "verse": "Yejemet kilwitiat ne itekiw ne tajtuli ijkwilujtuk tik inyujyulu; nusan ne intamatilis ina kenha. Wan tay ne muilwiat tik inyujyulu weli kintenewa pal teyek wan nusan pal yek,"
                },
                "16": {
                    "verse_nr": "16",
                    "verse": "tik ne tunal kwak ne Teut yawi kichiwa juzgar tay ne kipiat ne takamet minashtuk, ken ina ne nuyeknawatilis, itech ne Mawaltijtuk Yeshu."
                },
                "17": {
                    "verse_nr": "17",
                    "verse": "Ne itajtuli Moshe - Su taja Yudayuj timunutza, wan timusewia tik ne tajtuli, wan timuweymati iwan Teut,"
                },
                "18": {
                    "verse_nr": "18",
                    "verse": "wan tikmati ne taelewilis, wan tay kineki ina, wan timutajtulmachtijtuk,"
                },
                "19": {
                    "verse_nr": "19",
                    "verse": "wan tina ka taja teujilwitiani ipal pupuyumet, se tawil ipal ne kunyuanemit,"
                },
                "20": {
                    "verse_nr": "20",
                    "verse": "se tiskaliani ipal melemet, se tamachtiani ipal sulinmet, se kipia ne tetzilnaj ipal ne tamatilis wan ipal ne tejkia ijtik ne tajtuli:"
                },
                "21": {
                    "verse_nr": "21",
                    "verse": "su tikmachtia ne sekit, ken ka te timumachtia? Titanajnawatia ma inte titechtekikan, wan taja titechteki;"
                },
                "22": {
                    "verse_nr": "22",
                    "verse": "tina ma inte timawiltikan, wan timawiltia; tikijia ne teujteutzitzin, wan titeupantapana;"
                },
                "23": {
                    "verse_nr": "23",
                    "verse": "tikweymati ne tajtuli, wan te tikchiwa tay ina nian tiktakamati ne Teut,"
                },
                "24": {
                    "verse_nr": "24",
                    "verse": "ika ken muijkwilujtuk: &#34;Anmupanpa kukujtaketzat ne itukay ne Teut ijtik ne tejtechan&#34;"
                },
                "25": {
                    "verse_nr": "25",
                    "verse": "Yajika tel, metzpalewia ma shimuyawalteki su tikchiwa tay ina ne tajtuli. Su taja se te kichiwa tay ina ne tajtuli, te tatka ipatiw ne mutayawaltekilis."
                },
                "26": {
                    "verse_nr": "26",
                    "verse": "Wan su se kipia itzuntepul tajpia muchi tay ina ne tajtuli ka yek, taika te yawi mupua ne itzuntepul ken tayawaltekilis?"
                },
                "27": {
                    "verse_nr": "27",
                    "verse": "Wan su ijkiuni, metztenewa ne kipia itzuntepul wan kichiwa tay ina ne tajtuli taja k\u00e1 te tikchiwa tay ina melka timuyawaltektuk."
                },
                "28": {
                    "verse_nr": "28",
                    "verse": "Ika te se Yudayuj k\u00e1 ne muita ken se, nian ne tayawaltekilis tay ne muita tik munakayu,"
                },
                "29": {
                    "verse_nr": "29",
                    "verse": "sute k\u00e1 ne Yudayuj ichtaka, wan ne tayawaltekilis tik muyulu, tesu tik amat: yaja kwak te yawit inat ne takamet ka taja tiyek sute yawi ina ne Teut."
                }
            }
        },
        "3": {
            "chapter_nr": "3",
            "chapter": {
                "1": {
                    "verse_nr": "1",
                    "verse": "Kwakuni, tay kipia ne Yudayuj tay yek, wan tay ipatiw ne tayawaltekilis?"
                },
                "2": {
                    "verse_nr": "2",
                    "verse": "Yaja sujsul wey! Achtu: ika yejemet kikwijket ne ipajpalabraj ne Teut pal tajpiat."
                },
                "3": {
                    "verse_nr": "3",
                    "verse": "Melka uni, sejse inte tajpishket. Anka yajika yawi mupulua ne ipromesaj ne Teut?"
                },
                "4": {
                    "verse_nr": "4",
                    "verse": "Tesu keman! Tinakan mas yek ka ne yekkaya Teut, wan muchi ne takamet sankataketzat! Ken muijkwilujtuk: &#34;Pal muilwitia ka tiyek tik mupajpalabraj wan pal tiweli kwak metztenewat.&#34;"
                },
                "5": {
                    "verse_nr": "5",
                    "verse": "Ashan, su tay ne tikchiwat tay teyek kilwitia ka yek ne Teut, tay tinasket? Anka ne Teut inte yek ika kwalani? Nina ken takat."
                },
                "6": {
                    "verse_nr": "6",
                    "verse": "Tesu keman! Su te, ne Teut ken yawi kichiwa juzgar ne taltikpak?"
                },
                "7": {
                    "verse_nr": "7",
                    "verse": "Asu ne tejkia ipal ne Teut muchiwa mas wan yaja tzitzinaka ijtik ne nusanka, taika nechtenewat ken tateyekchiwani kenhayuk?"
                },
                "8": {
                    "verse_nr": "8",
                    "verse": "Wan te ken kukujtaketzat tupanpa wan sejse inat ka tejemet tinat: &#34;Tikchiwakan tay teyek, pal witz ne tay yek&#34;? Melawak ma kichiwakan juzgar."
                },
                "9": {
                    "verse_nr": "9",
                    "verse": "Muchi ne takamet tateyekchiwat - Tay tina? Techpalewia? Te tatka! Tikilwitijtiwita ka ne Yudayujmet wan ne Greciajtakamet muchi nemit itan tateyekchiwalis."
                },
                "10": {
                    "verse_nr": "10",
                    "verse": "Ken muijkwilujtuk: &#34;Nian se yulmelawak."
                },
                "11": {
                    "verse_nr": "11",
                    "verse": "Nian se tamati. Nian se kitemua ne Teut."
                },
                "12": {
                    "verse_nr": "12",
                    "verse": "Muchi kiajkawtiwit ne ujti. Nian aka kipia ipatiw. Nian sechin kichiwa tay yek. Nian se!"
                },
                "13": {
                    "verse_nr": "13",
                    "verse": "Ne intuskak se shaput tapujtuk. Iwan innenepil tashijshikuat. Itan intenshipal nemi pajchilmekat."
                },
                "14": {
                    "verse_nr": "14",
                    "verse": "Pusuni n&#39; inten iwan maldicion wan chichikayu."
                },
                "15": {
                    "verse_nr": "15",
                    "verse": "Mutaluat inhijikshi pal kishiniat esti."
                },
                "16": {
                    "verse_nr": "16",
                    "verse": "Tik ne ujujti kan yawit mukeluna wan kwajkwalu se,"
                },
                "17": {
                    "verse_nr": "17",
                    "verse": "wan te kishmatit ne ujti ipal nejmachnemilis;"
                },
                "18": {
                    "verse_nr": "18",
                    "verse": "te kanaj mawi ipal Teut ishpan inhijish.&#34;"
                },
                "19": {
                    "verse_nr": "19",
                    "verse": "Tikmatit ka muchi tay ina ne tajtuli, kinhilwia ne takamet ne nemit itan ne tajtuli, pal ma mutzakwakan itejten muchi wan ma muchiwakan muchi tejtenejtuk iishpan ne Teut,"
                },
                "20": {
                    "verse_nr": "20",
                    "verse": "ika iwan ne tajtuli nian se weli ina ka yek; iwan ne tajtuli semaya tiwelit tikishmatit tay ne teyek."
                },
                "21": {
                    "verse_nr": "21",
                    "verse": "Sema ne tayulmatilis weli techpalewia - Ashan muneshtijtuk ne itamelakchiwalis Teut, inte ijtik ne tajtuli asunte ukse ujti tay ipanpa taketzat ne tajtuli wan ne taketzanimet:"
                },
                "22": {
                    "verse_nr": "22",
                    "verse": "ne itamelakchiwalis Teut ne witz ika tikyulmatit Yeshu Mawaltijtuk. Yaja ipal muchi ne tayulmatit, inte sema sejse wan sejse inte."
                },
                "23": {
                    "verse_nr": "23",
                    "verse": "Ika muchi tateyekchijtiwit wan kinchiwa faltaj ne itawilyu ne Teut,"
                },
                "24": {
                    "verse_nr": "24",
                    "verse": "ma inakan ka yejyek melka inte kipiat taika, ipanpa ne itetasujtalis, ika kinmakishtia ne Mawaltijtuk Yeshu,"
                },
                "25": {
                    "verse_nr": "25",
                    "verse": "k\u00e1 ne Teut techtalilij ken se mutemaka wan miki ka tumaku, ijtik tayulmatilis, pal kilwitia ne itamelakchiwalis ika techtapupulwia melka titateyekchijtiwit ikman."
                },
                "26": {
                    "verse_nr": "26",
                    "verse": "Yaja ipanpa ne itasejselilis ne Teut. Kiane, ashan kilwitia ne itamelakchiwalis, pal ma yek wan pal tinakan ka yek k\u00e1 ne kiyulmati Yeshu."
                },
                "27": {
                    "verse_nr": "27",
                    "verse": "Yajika, kan nemi ne muweymatilis? Te kanaj! Uni ipanpa se tajtuli? Ken uni tajtuli? Se tajtuli ne techilwia tay tinemit pal tikchiwat? Inte. Se tajtuli ne techilwia ma titayulmatikan."
                },
                "28": {
                    "verse_nr": "28",
                    "verse": "Tinat tel ka muilwitia ka yek se ipanpa ne itayulmatilis, inte ipanpa tay kichiwa tay ina ne tajtuli."
                },
                "29": {
                    "verse_nr": "29",
                    "verse": "Yaja ne Teut ipal ne Yudayujmet isel? Anka yaja inte nusan ipal ne tejtechan? Kiane, nusan ipal ne tejtechan;"
                },
                "30": {
                    "verse_nr": "30",
                    "verse": "su sema sechin ne Teut, wan ipal ne Teut yek ne tayawaltekilis ipanpa tayulmatilis, wan kenhaya yek ne tzuntepul ika tayulmati."
                },
                "31": {
                    "verse_nr": "31",
                    "verse": "Kwakuni, tikpuluat ne tajtuli iwan ne tayulmatilis? Intesu! Tiketzat ne tajtuli!"
                }
            }
        },
        "4": {
            "chapter_nr": "4",
            "chapter": {
                "1": {
                    "verse_nr": "1",
                    "verse": "Tay ina ipanpa Abraham - Kiane tel, tay tiawit tinat ka kiajsik Abraham, ne tuachtuteku itech tunakayu?"
                },
                "2": {
                    "verse_nr": "2",
                    "verse": "Ika asu Abraham yek ipanpa tay kichijki, melka kipia taika muweymatiskia, iishpan Teut inte!"
                },
                "3": {
                    "verse_nr": "3",
                    "verse": "Ika tay ina ne ijkwilujtuk? &#34;Abraham kiyulmatki ne Teut, wan mupujki ken tamelakchiwalis.&#34;"
                },
                "4": {
                    "verse_nr": "4",
                    "verse": "Inte tinat ka mutashtawia ne ipatiw ne itekiw se ipanpa tetasujtalis, asunte ken jaranaj."
                },
                "5": {
                    "verse_nr": "5",
                    "verse": "Su se inte kichiwa tatka wan kiyulmati ne k\u00e1 ina ka yek ne inte kitasujta ne Teut, tikpuat ne itayulmatilis ken tamelakchiwalis."
                },
                "6": {
                    "verse_nr": "6",
                    "verse": "Tikmatit ka Dawid nusan ina ka kipia suertej yajane k\u00e1 ne Teut ina ka yek melka inte kichiwa tatka:"
                },
                "7": {
                    "verse_nr": "7",
                    "verse": "&#34;Kipiat suertej yejemet k\u00e1 mutapupulwijtuk tay inte nemituyat pal kichiwat wan minashtuk tay tateyekchijtiwit."
                },
                "8": {
                    "verse_nr": "8",
                    "verse": "Kipia suertej ne takat k\u00e1 ne Tajtzin inte kishketza ka tateyekchijtuk.&#34;"
                },
                "9": {
                    "verse_nr": "9",
                    "verse": "Kwakuni, uni suertej ipal ne yajyawaltektuk, o nusan ipal ne tzuntepulmet? Ika tinat ka ne itayulmatilis Abraham mupujki ken tamelakchiwalis."
                },
                "10": {
                    "verse_nr": "10",
                    "verse": "Ken mupujki ijkiuni? Kwak muyawaltektuka? O kwak tzuntepul katka? Inte kwak muyawaltektuka asunte kwak tzuntepul."
                },
                "11": {
                    "verse_nr": "11",
                    "verse": "Wan kikwij tayawaltekilis pal muishmati, ken se selloj ipal ne itamelakchiwalis ne tayulmatilis kwak tzuntepul katka, ma muchiwa inteku muchi k\u00e1 tayulmatit melka tzuntepulmet, pal mupuat yejemet nusan tik tamelakchiwalis,"
                },
                "12": {
                    "verse_nr": "12",
                    "verse": "wan iteku ne tayawaltekilis ipal k\u00e1 inte sema muyawaltektiwit asunte nusan taksat kan taksak tuteku Abraham kwak yaja inteuk muyawaltek wan tayulmatki."
                },
                "13": {
                    "verse_nr": "13",
                    "verse": "Ne Teut tamakak ipromesaj ka muchi ne tal yawi ipal Abraham wan ne ishinach inte ipanpa ne tajtuli asunte ipanpa ne tamelakchiwalis ipal tayulmatilis,"
                },
                "14": {
                    "verse_nr": "14",
                    "verse": "ika asu yawi inpal ipanpa ne tajtuli, ne tayulmatilis te tatka ipatiw, wan ne promesaj pulijtuskia,"
                },
                "15": {
                    "verse_nr": "15",
                    "verse": "ika ne tajtuli kalwika kwalan. Kan te kanaj tajtuli, te aka weli mutenewa ika kichijki tay ina ne tajtuli ka te weli muchiwa."
                },
                "16": {
                    "verse_nr": "16",
                    "verse": "Yajika, ipanpa tayulmatilis, pal kiane ipanpa tetasujtalis. Wan kiane, yek ne promesaj ipal muchi ne ishinach: te sema ipal ne kipiat ne tajtuli, nusan ne kipiat ne itayulmatilis Abraham, ne tuteku ipal muchi tejemet."
                },
                "17": {
                    "verse_nr": "17",
                    "verse": "Ken nemi ijkwilujtuk: &#34;Nimetztalijtuk inteku miak techan.&#34; Wan Abraham kiyulmatki, ika ne Teut kinyulkwepa ne miktiwit wan kinutza ne te kanaj wan nemia."
                },
                "18": {
                    "verse_nr": "18",
                    "verse": "Abraham tejchishki kwak te welituya muita ken weliskia tejchia. Tayulmatki ka yaja yawi muchiwa inteku miak techan, ika inatuya: &#34;Yawi ijkiuni ne mushinach.&#34;"
                },
                "19": {
                    "verse_nr": "19",
                    "verse": "Wan ipanpa itayulmatilis kimatki, melka yaja chulet, ne iweyka achka miktuka ka kipiaya sentzunti shiwit, wan melka ne ishinach Sara nusan palantuya."
                },
                "20": {
                    "verse_nr": "20",
                    "verse": "Kwak ne Teut kichijki uni promesaj, yaja te inak ka te weli, nian ka te kimati ka ijkiuni: chikawayak ipanpa itayulmatilis wan inak ka wey ne Teut;"
                },
                "21": {
                    "verse_nr": "21",
                    "verse": "temik iyulu wan kimati katka ka weli muchiwa ken ne Teut kilwij."
                },
                "22": {
                    "verse_nr": "22",
                    "verse": "Neka mupujki ipal Abraham ken tamelakchiwalis."
                },
                "23": {
                    "verse_nr": "23",
                    "verse": "Inte muijkwiluj ka mupujki ken tamelakchiwalis semaya ipal Abraham."
                },
                "24": {
                    "verse_nr": "24",
                    "verse": "Nusan muijkwiluj tupanpa, ka nusan yawi mupua tupal su tejemet tikmatit ka Yeshu, ne tutajtzin, muketzki kwak miktuk,"
                },
                "25": {
                    "verse_nr": "25",
                    "verse": "ka mutemakak ipanpa tay tikchijtiwit teyek wan muyulkweptuk ipanpa ne tutamelakchiwalis."
                }
            }
        },
        "5": {
            "chapter_nr": "5",
            "chapter": {
                "1": {
                    "verse_nr": "1",
                    "verse": "Ne mumelakchijtiwit - Yajika, timumelakchijtiwit ipanpa tutayulmatilis wan tinejmachnemit iwan ne Teut ipanpa ne tutajtzin Yeshu Mawaltijtuk,"
                },
                "2": {
                    "verse_nr": "2",
                    "verse": "ika ipanpa yaja tikpishtiwit se ujti, iwan ne tayulmatilis, pal tikajsit ini tetasujtalis ne tikpiat wan timuweymatit ipanpa tejchialis ipal ne itawilyu ne Teut."
                },
                "3": {
                    "verse_nr": "3",
                    "verse": "Inte sema uni: nusan timuweymatit tik ne tupejpenaj, ika tikmatit ka ne penaj kichiwa tanejmachselilis;"
                },
                "4": {
                    "verse_nr": "4",
                    "verse": "ne tanejmachselilis techejekua wan techmachtia; ne taejekulis techmaka tejchialis;"
                },
                "5": {
                    "verse_nr": "5",
                    "verse": "wan ne tejchialis inte tashijshikua, ika ne Ijiutzin ne techmakatiwit kikushinijtuk ne itetasujtalis ne Teut ijtik ne tuyujyulu."
                },
                "6": {
                    "verse_nr": "6",
                    "verse": "Ika ne Mawaltijtuk, kenhayuk kwak inteuk tiwelituyat tatka, mikik ka imaku ne inte kitasujtat ne Teut."
                },
                "7": {
                    "verse_nr": "7",
                    "verse": "Ika uij ma miki se ka imaku se k\u00e1 yulmelawak. Anka weli nemi se k\u00e1 inte majmawi miki ka imaku se k\u00e1 yek."
                },
                "8": {
                    "verse_nr": "8",
                    "verse": "Ne Teut kilwitia ka yek ne itetasujtalis tupanpa, ika kwak tejemet kenhayuk titateyekchiwanimet katka, ne Mawaltijtuk mikik ka tumaku."
                },
                "9": {
                    "verse_nr": "9",
                    "verse": "Yajika, sujsul mas timumelakchijtiwit ashan iwan ne iesyu, wan san timupalewisket ipanpa iishpan ne kwalan,"
                },
                "10": {
                    "verse_nr": "10",
                    "verse": "ika su kwak timusumat katka timupataket ipal ne Teut ipanpa ne imikilis ne ikunew, ashan sujsul mas kwak timupatatiwita tiawit timupalewiat ika yaja yultuk."
                },
                "11": {
                    "verse_nr": "11",
                    "verse": "Inte sema uni: nusan timuweymatit iwan ne Teut ipanpa ne tutajtzin Yeshu Mawaltijtuk, ika ipanpa yaja tiweliket timupatat ashan."
                },
                "12": {
                    "verse_nr": "12",
                    "verse": "Yajika, kenha ken ipanpa se takat kalak ne tateyekchiwalis tik ne taltikpak, wan ipanpa ne tateyekchiwalis kalak ne mikilis, wan ijkiuni ne mikilis panuk itech muchi ne takamet ika muchi tateyekchijtiwit,"
                },
                "13": {
                    "verse_nr": "13",
                    "verse": "ika achtu ka ne tajtuli melka nemituya tateyekchiwalis tik ne taltikpak, te mupua katka ne tateyekchiwalis ika te kanaj tajtuli;"
                },
                "14": {
                    "verse_nr": "14",
                    "verse": "melka uni, pejki tatuktia ne mikilis iwan Adam wan hasta Moshe nusan ijpak ne takamet ne inte tateyekchijket ken Adam, ne kichijki tay te nemituya pal kichiwa, k\u00e1 se figuraj ipal ne yawi witz."
                },
                "15": {
                    "verse_nr": "15",
                    "verse": "Melka uni, ne tay muchijki teyek inte kenha ken ne tetakulis. Ika su ipanpa ne itateyekchiwalis se mikiket miak, sujsul mas tepewik ipal miak ne itetasujtalis ne Teut wan ne tetakulis ipanpa teutasujtalis, ipal sanse takat: Yeshu Mawaltijtuk."
                },
                "16": {
                    "verse_nr": "16",
                    "verse": "Nusan ne tetakulis inte kenha ken su yaja ipanpa sema se k\u00e1 tateyekchijtuk; ika kwak muchijki juzgar, yaja ipanpa tay kichijki sesan, wan muitak ka te yejyek; ne tetakulis, yaja ipanpa tay kichijket miak teyek, wan mumelakchijket."
                },
                "17": {
                    "verse_nr": "17",
                    "verse": "Ika su iwan ne tateyekchiwalis ipal se tatuktij ne mikilis ipanpa sesan, sujsul mas ne kikwit muchi ne tetasujtalis wan ne tetakulis ipal ne tamelakchiwalis yawit tatuktiat yultuk ipanpa sesan: Yeshu Mawaltijtuk."
                },
                "18": {
                    "verse_nr": "18",
                    "verse": "Kiane tel, ijkiuni ken ipanpa se tay teyek muitak ka muchi ne takamet te yejyek, kenhaya ipanpa se tay yek mumelakchijket muchi ne takamet pal yujyultuk."
                },
                "19": {
                    "verse_nr": "19",
                    "verse": "Ika kenha ken ika se takat inte tetakamatki miak mukwepket tateyekchiwanimet, kenhaya ika sesan tetakamatki miak mukwepasket yejyek."
                },
                "20": {
                    "verse_nr": "20",
                    "verse": "Walaj ne tajtuli pal ma tepewi ne tateyekchiwalis. Kan ne tepewik ne tateyekchiwalis, samawak mas ne tetasujtalis,"
                },
                "21": {
                    "verse_nr": "21",
                    "verse": "pal kiane, kenha ken ne tateyekchiwalis tatuktij tik ne mikilis, kenhaya ne tetasujtalis nusan tatuktia, ipanpa tamelakchiwalis, pal tiyujyultuk senpa ipanpa Yeshu Mawaltijtuk, ne tutajtzin."
                }
            }
        },
        "6": {
            "chapter_nr": "6",
            "chapter": {
                "1": {
                    "verse_nr": "1",
                    "verse": "Ne teulyujmakalis - Tay tinasket tel? Anka tiawit tinakat titateyekchiwat pal ma tepewi ne teutasujtalis?"
                },
                "2": {
                    "verse_nr": "2",
                    "verse": "Intesu! Su timiktiwit ipal ne tateyekchiwalis, ken tiawit timukwepat tiyujyultuk ijtik yaja?"
                },
                "3": {
                    "verse_nr": "3",
                    "verse": "Inte ankimatit ka muchi tejemet k\u00e1 timumakaket ulyuj tik ne Mawaltijtuk Yeshu timuulyujmakaket tik ne imikilis?"
                },
                "4": {
                    "verse_nr": "4",
                    "verse": "Timusentalpachujket iwan, ika timumakaket ulyuj tik ne mikilis, pal kiane kenha ken muyulkwepki ne Mawaltijtuk kwak miktuk, ipanpa ne itawilyu ne Teteku, nusan tejemet tiawit tiyulyankwikisat,"
                },
                "5": {
                    "verse_nr": "5",
                    "verse": "ika su tisentakatit iwan ne tachialis ipal ne imikilis, kenhaya tiawit timuchiwat iwan ne ipal ne imuyulkwepalis."
                },
                "6": {
                    "verse_nr": "6",
                    "verse": "Tikmatikan ka ne takat o siwat k\u00e1 tupal katka ikman musencruzpiluj iwan, pal puliwi ne iweyka ne tateyekchiwalis, ma intea keman titekitikan ipal ne tateyekchiwalis."
                },
                "7": {
                    "verse_nr": "7",
                    "verse": "Ika k\u00e1 ne mikik mumelakchijtuk, intea kipia tateyekchiwalis."
                },
                "8": {
                    "verse_nr": "8",
                    "verse": "Asu timiktiwit iwan ne Mawaltijtuk, tikmatit ka nusan tiawit tiyujyultuk iwan,"
                },
                "9": {
                    "verse_nr": "9",
                    "verse": "ika tikmatit ka kwak ne Mawaltijtuk muketzki kwak miktuk, intea miki: ne mikilis intea weli tatuktia ijpak."
                },
                "10": {
                    "verse_nr": "10",
                    "verse": "Ika ken mikik, mikik ipal ne tateyekchiwalis pal senpa; hasta kan yultuk, yultuk ipal ne Teut."
                },
                "11": {
                    "verse_nr": "11",
                    "verse": "Anmejemet kenhaya, shikishketzakan ka anmiktiwit ipal ne tateyekchiwalis, melka anyujyultuk ipal ne Teut itech ne Mawaltijtuk Yeshu."
                },
                "12": {
                    "verse_nr": "12",
                    "verse": "Yajika, ma inte tatukti ne tateyekchiwalis ijtik ne anmuweyka ne yawi puliwi, ma inte shiktakamatikan ne itajtaelewilis."
                },
                "13": {
                    "verse_nr": "13",
                    "verse": "Wan maka shikishpanukan ne tajtakutun ipal ne anmuweyka ken tajtaiwan ipal ne inteyek. Shikishpanukan ipal ne Teut, ken sejse miktiwit wan muyulkweptiwit, wan ne anmuwejweyka ken tajtaiwan ipal tamelakchiwalis ipal ne Teut."
                },
                "14": {
                    "verse_nr": "14",
                    "verse": "Ika ne tateyekchiwalis inte yawi tatuktia anmujpak, ika inte annemit itan tajtuli sute itan teutasujtalis."
                },
                "15": {
                    "verse_nr": "15",
                    "verse": "Tejemet titekitinimet ipal ne tamelakchiwalis - Tay tinasket tel? Anka tiawit titateyekchiwat ika inte tinemit itan tajtuli asunte itan teutasujtalis? Intesu!"
                },
                "16": {
                    "verse_nr": "16",
                    "verse": "Inte ankimatit ka su anmuishpanuat ken itejtekitini se, nemi pal ankitakamatit ne anmutekuyu? Su anmutekuyu ne tateyekchiwalis, yawi metzintashtawa iwan mikilis. Su ne tetakamatilis, iwan tamelakchiwalis."
                },
                "17": {
                    "verse_nr": "17",
                    "verse": "Tashtawi! Ka melka anhitejtekitini katka ne tateyekchiwalis, ankitakamattiwit iwan anmuyulu ne tamachtilis ne iwan metzinmakaket,"
                },
                "18": {
                    "verse_nr": "18",
                    "verse": "wan metzinmakishtijket itech ne tateyekchiwalis wan anmuchijket itejtekitini ne tamelakchiwalis."
                },
                "19": {
                    "verse_nr": "19",
                    "verse": "Ken takat nina, ipanpa ne ikutialis ne anmunakayu. Ika kenha ken ankishpanujtiwit ne anmuweyka ken tekitinimet ipal tay susul wan tay inte nemi yek, ma muchiwa tay inte nemi yek, ashan kenhaya ankishpanuat anmuweyka ken tekitinimet ipal ne tamelakchiwalis, ma muchiwa tay ipal ne Teut."
                },
                "20": {
                    "verse_nr": "20",
                    "verse": "Ika kwak anhitejtekitini katka ne tateyekchiwalis, inte annemituyat itan ne tamelakchiwalis."
                },
                "21": {
                    "verse_nr": "21",
                    "verse": "Kiane tel, katiawel ne itakil ne ankipishket? Ashan anhishpinawat ipanpa, ika muchi uni tami kwak timikit."
                },
                "22": {
                    "verse_nr": "22",
                    "verse": "Ashan intea annemit itan ne tateyekchiwalis, anhitejtekitini ne Teut, wan ankipiat ne anmutakil ipal tay ipal Teut, wan anyawit tamit yujyultuk senpa."
                },
                "23": {
                    "verse_nr": "23",
                    "verse": "Ika ipatiw ne tateyekchiwalis ne mikilis; ne itetakulis ne Teut yaja ma tiyujyultuk senpa itech ne Mawaltijtuk Yeshu, tutajtzin."
                }
            }
        },
        "7": {
            "chapter_nr": "7",
            "chapter": {
                "1": {
                    "verse_nr": "1",
                    "verse": "Achtu tinemit katka tik tunakayu, ashan tik ne Ijiutzin - Te ankimatit, nukniwan k\u00e1 kishmatit ne tajtuli, ka ne tajtuli tatuktia ijpak ne takat sema kwak yaja yultuk?"
                },
                "2": {
                    "verse_nr": "2",
                    "verse": "Ken se siwat munamiktijtuk: ne tajtuli ina ma nemi iwan ne ishulejyu hasta ma yaja miki. Su miki ne takat, ne tajtuli intea kilpia ne siwat."
                },
                "3": {
                    "verse_nr": "3",
                    "verse": "Yajika, kwak ne ishulejyu yultuk, inat ka mawiltia asu ukse takat kipia. Wan su ne ishulejyu mikik, ne tajtuli ina ka weli nemi iwan seuk wan te muilwia mawiltiani."
                },
                "4": {
                    "verse_nr": "4",
                    "verse": "Kiane, nukniwan, anmejemet nusan anmiktiwit ipal ne tajtuli ipanpa ne iweyka ne Mawaltijtuk, ma shimuchiwakan ipal seuk k\u00e1 muketzki kwak miktuk pal titakiltamakat ipal ne Teut."
                },
                "5": {
                    "verse_nr": "5",
                    "verse": "Ika kwak tinemituyat tik tunakayu, ne tajtaelewilis ipal ne tajtateyekchiwalis tay nemit itech ne tajtuli tekitit katka tik tuweyka pal titakiltamakat ipal ne mikilis."
                },
                "6": {
                    "verse_nr": "6",
                    "verse": "Ashan inte: ipal ne tajtuli timiktiwita wan tea weli techilpia. Intea tinemit tik ijimey, pal tiwelit titekitit tik tay yankwik ipal ne Ijiutzin, wan te tik tay palikman ipal ne ijkwilujtuk."
                },
                "7": {
                    "verse_nr": "7",
                    "verse": "Ne tateyekchiwalis wan ne tajtuli - Tay tinasket tel? Anka ne tajtuli tateyekchiwalis? Intesu! Sema ini, ka inte nikishmattuskia ne tateyekchiwalis asunte ipanpa ne tajtuli, nian nikmatiskia tay ne taelewilis su ne tajtuli inte inaskia: &#34;Maka shitaelewi.&#34;"
                },
                "8": {
                    "verse_nr": "8",
                    "verse": "Ipanpa ne tay tuktijtuk, ne tateyekchiwalis kichijki ka nesik ijtik naja wey taelewilis. Ika su te kanaj tajtuli, te tatka ne tateyekchiwalis."
                },
                "9": {
                    "verse_nr": "9",
                    "verse": "Niakeman naja inte ninemik iwan tajtuli. Walaj ne tay tuktijtuk, wan muyulkwij ne tateyekchiwalis."
                },
                "10": {
                    "verse_nr": "10",
                    "verse": "Naja nimikik, wan mumatki ka ne tay tuktijtuk, ne nemituya pal niyultuk, yaja ipal mikilis."
                },
                "11": {
                    "verse_nr": "11",
                    "verse": "Ika ipanpa ne tay tuktijtuk nechshijshikuj ne tateyekchiwalis wan nechkwij pal nechmiktia."
                },
                "12": {
                    "verse_nr": "12",
                    "verse": "Ijkiuni tel: ne tajtuli, tikmatit ka ipal Teut, wan ne tay tatuktijtuk ne Teut, yaja ipal Teut wan melaknaj wan yek."
                },
                "13": {
                    "verse_nr": "13",
                    "verse": "Su ijkiuni, anka ne tay yek muchijki mikilis nupal? Tesu kiane! Nimikik ipanpa ne tateyekchiwalis. Melka uni, ne tateyekchiwalis, pal muita ka tateyekchiwalis, kikwij ne tay yek pal nechpulua, pal ma sujsul teyek ne tateyekchiwalis ipanpa ne tay tuktijtuk."
                },
                "14": {
                    "verse_nr": "14",
                    "verse": "Tikmatit ka ne tajtuli kisa itech ne Ijiutzin. Naja ninakat, namakatuk itan ne tateyekchiwalis."
                },
                "15": {
                    "verse_nr": "15",
                    "verse": "Ika te nikmati tay nikchiwa: ka te nikchiwa tay ne nikneki, nikchiwa tay ne nikishijia."
                },
                "16": {
                    "verse_nr": "16",
                    "verse": "Su nikchiwa tay ne te nikneki, nina ka ijkia, ka ne tajtuli yek."
                },
                "17": {
                    "verse_nr": "17",
                    "verse": "Ashan tea najasan nikchiwa, sute ne tateyekchiwalis ne nemi ijtik naja,"
                },
                "18": {
                    "verse_nr": "18",
                    "verse": "ika nikmatiaya ka ne yek te nemi ijtik naja, tik ne nunakayu. Ika melka ne tanekilis ijtik naja nemi, ma niweli nikchiwa tay yek te nemi,"
                },
                "19": {
                    "verse_nr": "19",
                    "verse": "ika te nikchiwa ne tay yek tay nikneki; nikchiwa ne tay teyek tay te nikneki."
                },
                "20": {
                    "verse_nr": "20",
                    "verse": "Su nikchiwa tay ne te nikneki naja, tea naja nikchiwa sute ne tateyekchiwalis ne nemi ijtik naja."
                },
                "21": {
                    "verse_nr": "21",
                    "verse": "Ijkini nikajsi ne tajtuli ka melka niknekiskia nikchiwa tay yek, nemi ne teyek ijtik naja,"
                },
                "22": {
                    "verse_nr": "22",
                    "verse": "ika melka ne itajtuli ne Teut sujsul nechajwiak,"
                },
                "23": {
                    "verse_nr": "23",
                    "verse": "nikita ukse tajtuli tik nuweyka, ne musuma iwan ne tajtuli ipal ne nutamatilis wan nechkwi wan nechilpia tik ne itajtuli ne tateyekchiwalis ne nemi tik ne nuweyka."
                },
                "24": {
                    "verse_nr": "24",
                    "verse": "Ay! Nechkukua nuyulu! K\u00e1 weli kishtia itech ne nuweyka ini mikilis?"
                },
                "25": {
                    "verse_nr": "25",
                    "verse": "Nikmaka panpadiush ne Teut itech Yeshu Mawaltijtuk tutajtzin. Kiane tel, naja iwan nutamatilis nitekiti ipal ne itajtuli Teut, wan iwan ne nunakayu ipal ne itajtuli ne tateyekchiwalis."
                }
            }
        },
        "8": {
            "chapter_nr": "8",
            "chapter": {
                "1": {
                    "verse_nr": "1",
                    "verse": "Ne tunakayu wan ne Ijiutzin - Ashan tel, ne nemit itech ne Mawaltijtuk Yeshu te yawit muchiwat juzgar pal ina ka te yejyek,"
                },
                "2": {
                    "verse_nr": "2",
                    "verse": "ika ne itajtuli ne Ijiutzin ne yultuk itech ne Mawaltijtuk Yeshu yawi metzmakishtia itech ne itajtuli ne tateyekchiwalis wan ne mikilis."
                },
                "3": {
                    "verse_nr": "3",
                    "verse": "Ika ne tay ne tajtuli te weli ipanpa ne ikukulis ne tunakayu, ne Teut ijkia: kituktij ne ikunew tik itachialis tunakayu tateyekchiwani, wan ipanpa tateyekchiwalis inak ka te yek ne tateyekchiwalis ijtik ne tunakayu,"
                },
                "4": {
                    "verse_nr": "4",
                    "verse": "pal ma yekawi ijtik tejemet ne tay yek ipal ne tajtuli, ika te timuwikat ken tunakayu sute ken Ijiutzin."
                },
                "5": {
                    "verse_nr": "5",
                    "verse": "K\u00e1 ne tikchiwat ken tunakayu, techajwiak tay ipal tunakayu; k\u00e1 ne ken Ijiutzin, tay ipal ne Ijiutzin."
                },
                "6": {
                    "verse_nr": "6",
                    "verse": "Ne tanekilis ipal ne tunakayu, mikilis. Ne tanekilis ipal ne Ijiutzin, yulkwilis wan nejmachnemilis."
                },
                "7": {
                    "verse_nr": "7",
                    "verse": "Ika ne tanekilis ipal ne tunakayu te ipal Teut, ika te kitakamati ne itajtuli ne Teut, nian weli."
                },
                "8": {
                    "verse_nr": "8",
                    "verse": "Ne muwikat ken innakayu, te welit kiwelmatit Teut."
                },
                "9": {
                    "verse_nr": "9",
                    "verse": "Anmejemet inte nemit ken anmunakayu, asunte ken Ijiutzin, asu muchantia Iijiutzin Teut ijtik anmejemet. Asu se inte kipia Iijiutzin ne Mawaltijtuk, yaja inte ipal."
                },
                "10": {
                    "verse_nr": "10",
                    "verse": "Su nemi ne Mawaltijtuk ijtik anmejemet, ne anmunakayu miktuk ipanpa tateyekchiwalis; ne Ijiutzin yultuk ipanpa tamelakchiwalis."
                },
                "11": {
                    "verse_nr": "11",
                    "verse": "Su ne Iijiutzin ipal k\u00e1 ne kiyulkwij ne Yeshu kwak miktuk muchantia ijtik anmejemet, k\u00e1 ne kiyulkwij ne Mawaltijtuk kwak miktuk nusan yawi kiyulkwepa ne anmumijmikini ipanpa ne Ijiutzin ne muchantia ijtik anmejemet."
                },
                "12": {
                    "verse_nr": "12",
                    "verse": "Yajika tel, nukniwan, te tikwikiliat ne tunakayu ne yultuk ken tunakayu,"
                },
                "13": {
                    "verse_nr": "13",
                    "verse": "ika su anyujyultuk ken anmunakayu, san anmikisket. Su iwan ne Ijiutzin ankimiktiat ne tay kichijtuk anmuweyka, anyawit yujyultuk."
                },
                "14": {
                    "verse_nr": "14",
                    "verse": "Ika muchi k\u00e1 muwikat iwan ne Iijiutzin Teut, ipilawan Teut."
                },
                "15": {
                    "verse_nr": "15",
                    "verse": "Inte ankikwijtiwit ne iijiu ipal tekitilis pal anmukwepat majmawit, ankikwijtiwit ne iijiu pal ma metzinkwi ken ipilawan. Yajika titzajtzit: Tuteku!"
                },
                "16": {
                    "verse_nr": "16",
                    "verse": "Ne Ijiutzin yajasan ina kenha ken ne tuijiu ka tiikukunew Teut."
                },
                "17": {
                    "verse_nr": "17",
                    "verse": "Su tiikukunew, nusan tiawit tikpiat tay ipal ne Tuteku Teut, kenha ken ne Mawaltijtuk, su titaekuat ken yaja pal kiane nusan tiawit timuweychiwat ken yaja."
                },
                "18": {
                    "verse_nr": "18",
                    "verse": "Taekulis wan tayulmatilis - Nikishketza ka tay ne tiwelit titaekuat ashan te tatka su tikelnamikit ken yawi tzitzinaka kwak yawi muneshtia pal tikitat."
                },
                "19": {
                    "verse_nr": "19",
                    "verse": "Ika ne tejchialis ipal muchi tay muchijtuk kichia ne taneshtilis ipal ne ipilawan ne Teut."
                },
                "20": {
                    "verse_nr": "20",
                    "verse": "Muchi tay muchijtuk kitakamati ne tay te tatka ipatiw, te ika kineki, sute ipanpa k\u00e1 ne kituktij iwan tejchialis,"
                },
                "21": {
                    "verse_nr": "21",
                    "verse": "ika nusan muchi tay muchijtuk yawi mumakishtia itech ne tekitilis ipal ne puliwilis wan yawi tzitzinaka tik ne tamakishtilis ipal ne ikukunew ne Teut."
                },
                "22": {
                    "verse_nr": "22",
                    "verse": "Ika tikmatit ka muchi tay muchijtuk ijiumiki wan kikinaka iwan takukulis hasta ashan:"
                },
                "23": {
                    "verse_nr": "23",
                    "verse": "inte sema ne sejseuk, nusan tejemetsan ne tikpiat ne achtu ipal ne Ijiutzin; tejemet nusan tijiumikit ika titejchiat hasta ma techchiwa ipilawan wan ma mumakishtikan ne tujtuweyka."
                },
                "24": {
                    "verse_nr": "24",
                    "verse": "Ika ne tejchialis techpalewia. Asu tikitat tay ne tikchiat, inte uni tejchialis, ika asu tikitat, tay ne tikchiat?"
                },
                "25": {
                    "verse_nr": "25",
                    "verse": "Asu tikyulmatit tay ne inte tikitat, kwakuni titejchiat iwan tanejmachselilis."
                },
                "26": {
                    "verse_nr": "26",
                    "verse": "Ne Ijiutzin nusan techpalewia kenhaya kwak tisutawat, ika melka te tikmatit tay tiktajtaniskiat ne Teut ken muneki, ne Ijiutzin isel tajtani tupanpa: yaja ijiumiki pal taneshtia tay ne te aka weli ina."
                },
                "27": {
                    "verse_nr": "27",
                    "verse": "K\u00e1 ne tatejtemua ijtik tuyujyulu, yaja kimati tay kineki ne Ijiutzin ika tajtani ipanpa ne yejyek ken kielewia ne Teut."
                },
                "28": {
                    "verse_nr": "28",
                    "verse": "Tikmatit ka ipal k\u00e1 ne kitasujta ne Teut, ipal k\u00e1 ne munutztuk ipal ne itajshitilis, muchi tekiti ipal tay yek."
                },
                "29": {
                    "verse_nr": "29",
                    "verse": "Ika k\u00e1 ne yaja kimatiaya achtu, nusan tachtutuktijtuk ma muchiwakan ken ne itachialis ne ikunew, pal kiane yaja yawi muchiwa ne achtupunijtuk ijtik miak tekniwan."
                },
                "30": {
                    "verse_nr": "30",
                    "verse": "K\u00e1 ne yaja kiachtutuktij, nusan kinutzki; wan k\u00e1 ne kinutzki, nusan kimelakchijki; wan k\u00e1 ne kimelakchijki, nusan kiweychijki."
                },
                "31": {
                    "verse_nr": "31",
                    "verse": "K\u00e1 weli techkupewa itech ne itetasujtalis ne Mawaltijtuk? - Tay tinasket tel pal tinankiliat? Su ne Teut yawi techpalewia, k\u00e1 weli techchiwilia tatka?"
                },
                "32": {
                    "verse_nr": "32",
                    "verse": "Yaja k\u00e1 hasta temakak ne ikunew tupanpa muchi, ken inte yawi techtakulia muchi tay timunekit?"
                },
                "33": {
                    "verse_nr": "33",
                    "verse": "K\u00e1 yawi kintenewa ne ijishpejpentuk ipal Teut, su Teut ne kinhilwia yejyek?"
                },
                "34": {
                    "verse_nr": "34",
                    "verse": "K\u00e1 yawi ina ka yejemet te yejyek, su tajtani tupanpa ne Mawaltijtuk Yeshu k\u00e1 mikik \u2014 mas yek, k\u00e1 muketzki \u2014 wan k\u00e1 mutalia ka imayekkan ne Teut?"
                },
                "35": {
                    "verse_nr": "35",
                    "verse": "K\u00e1 tel weli techkupewa itech ne itetasujtalis ne Mawaltijtuk? Anka pejpenaj, o ijiumikilis, o taejekulis, o mayan, o petztikayu, o uijkayu, o espadaj?"
                },
                "36": {
                    "verse_nr": "36",
                    "verse": "Ken muijkwilujtuk: &#34;Ka mumaku techmiktiat muchi ne tunal, techitztiwit ken ichkamet ipal temiktilis.&#34;"
                },
                "37": {
                    "verse_nr": "37",
                    "verse": "Melka uni, senpa tiwelitiwit ipanpa yaja k\u00e1 techtasujtak."
                },
                "38": {
                    "verse_nr": "38",
                    "verse": "Ika nina ka nian mikilis, nian nemilis; nian tanawatianimet, nian tatuktianimet; nian ne ashkan, nian ne musta; nian ne sujsul welit;"
                },
                "39": {
                    "verse_nr": "39",
                    "verse": "nian wejkapan, nian miktan; nian seuk tay muchijtuk welis techkupewa itech ne itetasujtalis ne Teut itech ne Mawaltijtuk Yeshu, tutajtzin."
                }
            }
        },
        "9": {
            "chapter_nr": "9",
            "chapter": {
                "1": {
                    "verse_nr": "1",
                    "verse": "Ken ijtuk iwan Israel - Nina ne tejkia itech ne Mawaltijtuk, te nitashijshikua, ijkiuni ina ne nutasenmatilis itech ne Ijiutzin:"
                },
                "2": {
                    "verse_nr": "2",
                    "verse": "nina ka sujsul wey ne numutechtilis wan te tami nechkukua nuyulu,"
                },
                "3": {
                    "verse_nr": "3",
                    "verse": "ika nitajtaniskia ma najasan nimuchiwa maldictar itech ne Mawaltijtuk ka inmaku nukniwan k\u00e1 nuechkawan itech tunakayu,"
                },
                "4": {
                    "verse_nr": "4",
                    "verse": "ne Israeltakamet. Yejemet kipiat ne kunetalilis, wan ne wey tzitzinakalis, wan ne sejsentaketzat, wan ne tajtulmakalis, wan ne tekitilis, wan ne projpromesaj."
                },
                "5": {
                    "verse_nr": "5",
                    "verse": "Israeltakamet ne tetekuwan, wan ijtik yejemet ne Mawaltijtuk itech inakayu. Yektenejtuk pal senpa ne k\u00e1 nemi ijpak muchi, ne Teut, amen!"
                },
                "6": {
                    "verse_nr": "6",
                    "verse": "Inte kineki ina ka inte yekawtuk ne ipalabraj ne Teut, ika inte Israel muchi ne kistiwit itech Israel."
                },
                "7": {
                    "verse_nr": "7",
                    "verse": "Nusan ika ishinach Abraham, yaja inte muchi ipilawan, asunte &#34;itech Itzak munutzas mushinach&#34;."
                },
                "8": {
                    "verse_nr": "8",
                    "verse": "Kineki ina tel, inte ne ikukunew ne inakayu yejemetsan ikukunew ne Teut; sema ne ikukunew ne k\u00e1 ne sentaketzat muishketzat ipal ishinach,"
                },
                "9": {
                    "verse_nr": "9",
                    "verse": "ika ne sentaketzat ina: &#34;Tik ini metzti niwalas, wan ne Sara kipias se ipiltzin.&#34;"
                },
                "10": {
                    "verse_nr": "10",
                    "verse": "Inte yaja isel, nusan Rebeka sema se wipta muteleksak iwan Itzak tuteku;"
                },
                "11": {
                    "verse_nr": "11",
                    "verse": "kwak inteuk takattiwit ne ujume tik ne iijti wan teuk kichijtiwit tatka, nian yek nian teyek, pal kiane ma naka ken itajshitilis ne Teut itech ishpejpenka \u2014"
                },
                "12": {
                    "verse_nr": "12",
                    "verse": "inte ipanpa itejtekiw asunte ipanpa ne kinutza \u2014 kilwijket ka ne achtu yawi tekiti ipal ne chinpe,"
                },
                "13": {
                    "verse_nr": "13",
                    "verse": "kenha ken muijkwilujtuk: &#34;Ne Yakob niktasujtak, ne Esaw nikishijishki.&#34;"
                },
                "14": {
                    "verse_nr": "14",
                    "verse": "Tay inasket tel? Weli kisa itech ne Teut se tay inte melawak? Intesu!"
                },
                "15": {
                    "verse_nr": "15",
                    "verse": "Ika kilwia ne Moshe: &#34;Nikpalewis k\u00e1 nikpalewis, wan nechkukus nuyulu k\u00e1 ipanpa nechkukus.&#34;"
                },
                "16": {
                    "verse_nr": "16",
                    "verse": "Kiane tel, inte k\u00e1 ne kineki, nian k\u00e1 ne muishtemua, asunte ne Teut k\u00e1 techpalewia."
                },
                "17": {
                    "verse_nr": "17",
                    "verse": "Ika ne ijkwilujtuk kilwia ne Parao: &#34;Ini taika nimetzketztuk, ma nikilwiti mutech ne nutajpal wan ma munajnawati ne nutukay nujme ne tal.&#34;"
                },
                "18": {
                    "verse_nr": "18",
                    "verse": "Ijkiuni tel, kipalewia ne k\u00e1 kineki wan kichiwa ka takwawaya ne k\u00e1 yaja kineki."
                },
                "19": {
                    "verse_nr": "19",
                    "verse": "Tiaw tinechilwia: &#34;Tay kineki tel? Su te aka welituk kichiwa tatka su yaja te kielewia!&#34;"
                },
                "20": {
                    "verse_nr": "20",
                    "verse": "Takat! Shina: k\u00e1 taja, ma shinajnankili iwan ne Teut? Anka ne kumal weli kitajtanilia ne k\u00e1 kichijki: &#34;Taika tinechchijki ijkiuni?&#34;"
                },
                "21": {
                    "verse_nr": "21",
                    "verse": "Anka ne kumalchiwani inte kipia tatuktilis ijpak ne isukiw, pal ma kichiwa iwan sanse chipusti, su kineki, se kumit wey ipatiw wan seuk chiupi ipatiw?"
                },
                "22": {
                    "verse_nr": "22",
                    "verse": "Ken ijtuk su ne Teut, pal kilwitia ne ikwalan wan pal kineshtia keski weli yaja, kiselij iwan weytejchialis kujkumit ipal kwalan ne nemit pal puliwit,"
                },
                "23": {
                    "verse_nr": "23",
                    "verse": "wan nusan, pal kilwitia ne itzitzinakalis wey, kujkumit ipal tetasujtalis ne kiekchijtuk pal tzitzinakat?"
                },
                "24": {
                    "verse_nr": "24",
                    "verse": "Yaja technutztuk, te sema ijtik ne Yudayujmet, nusan ijtik ne tejtechan,"
                },
                "25": {
                    "verse_nr": "25",
                    "verse": "ken ina tik Hoshea: &#34;Niknutzas ne inte nukniwan nukniwan, wan ne inte tasujtatuk tasujtatuk;"
                },
                "26": {
                    "verse_nr": "26",
                    "verse": "wan ikuni, kan kinhilwijket: Inte annukniwan! san anmunutzasket ipilawan ne Teut yultuk.&#34;"
                },
                "27": {
                    "verse_nr": "27",
                    "verse": "Ishaya tzajtzi ipanpa Israel: &#34;Melka tepewisket ne ipilawan Israel ken ne iashal ne weyat, yawit muyulpatat ne mukawat,"
                },
                "28": {
                    "verse_nr": "28",
                    "verse": "ika Tutajwan kitamis wan kikutunas itekiw ijpak ne tal.&#34;"
                },
                "29": {
                    "verse_nr": "29",
                    "verse": "Wan kenha inak Ishaya tay yawi panu: &#34;Asu inte techajkawilijtuskia Tutajwan chiupi tushinach, ken Sodom timuchijtuskiat, ken Gomora timukweptuskiat.&#34;"
                },
                "30": {
                    "verse_nr": "30",
                    "verse": "Tay tinasket tel? Ka tejtechan ne inte kitemuat tamelakchiwalis kiajsitiwit tamelakchiwalis: tamelakchiwalis kistuk tik tayulmatilis,"
                },
                "31": {
                    "verse_nr": "31",
                    "verse": "wan Israel, k\u00e1 kikwi ne tajtuli ipal tamelakchiwalis, inte weli kitema ne tajtuli."
                },
                "32": {
                    "verse_nr": "32",
                    "verse": "Taika? Ika inte tik tayulmatilis asunte tik tay kichijket. Mukshitasket ijpak ne tet tik ne ujti,"
                },
                "33": {
                    "verse_nr": "33",
                    "verse": "ken muijkwilujtuk: &#34;N\u00e9 tik Tzion niktalia se tet kan mukshichaluat, se tatzunchaluas, wan ne k\u00e1 kiyulmati inte yawi mushijshikua.&#34;"
                }
            }
        },
        "10": {
            "chapter_nr": "10",
            "chapter": {
                "1": {
                    "verse_nr": "1",
                    "verse": "Muchi ne tayulmatit welit mumelakchiwat - Nukniwan, nuyulu kielewia wan niktajtani ne Teut ma mumakishtikan yejemet,"
                },
                "2": {
                    "verse_nr": "2",
                    "verse": "ika nikmati ka kipiat devocion ipal Teut, melka te ika kishmatit."
                },
                "3": {
                    "verse_nr": "3",
                    "verse": "Te kishmatit ne itamelakchiwalis ne Teut, wan melka kitemuat isel ne tamelakchiwalis te kitakamatit ne itamelakchiwalis ne Teut."
                },
                "4": {
                    "verse_nr": "4",
                    "verse": "Ika ne Mawaltijtuk ne itamilis ne tajtuli; kimelakchiwa muchi k\u00e1 tayulmatit."
                },
                "5": {
                    "verse_nr": "5",
                    "verse": "Ika Moshe tajkwilua ka ne k\u00e1 tamelakchiwa ijtik ne tajtuli, yawi yultuk ijkiuni."
                },
                "6": {
                    "verse_nr": "6",
                    "verse": "Ne tamelakchiwalis ipal ne tayulmatilis ina kiane: Maka shina tik muyulu, &#34;K\u00e1 yawi tejku ka ilwikak?&#34; Kineki ina: pal kalwika ne Mawaltijtuk katani."
                },
                "7": {
                    "verse_nr": "7",
                    "verse": "Nian, &#34;K\u00e1 yawi temu ka miktan?&#34; Kineki ina: pal kishtia ne Mawaltijtuk ijtik ne miktiwit wan kalwika."
                },
                "8": {
                    "verse_nr": "8",
                    "verse": "Tay ina tel? Munawak nemi, tik ne muten wan tik ne muyulu. N\u00e9 nemi ne tay ipal ne tayulmatilis ne titanajnawatiat."
                },
                "9": {
                    "verse_nr": "9",
                    "verse": "Ika su tina iwan ne muten ka ijkia ne tajtzin Yeshu wan tikmati iwan ne muyulu ka ne Teut kiyulkwepki kwak mikik, tiaw timumakishtia."
                },
                "10": {
                    "verse_nr": "10",
                    "verse": "Ika iwan ne tuyulu tikmatit ne tamelakchiwalis, wan iwan ne tuten tinat ka ijkia wan timumakishtiat."
                },
                "11": {
                    "verse_nr": "11",
                    "verse": "Ne ijkwilujtuk ina: &#34;Muchi k\u00e1 kiyulmatit inte mushijshikusket.&#34;"
                },
                "12": {
                    "verse_nr": "12",
                    "verse": "Ika Yudayujmet wan Greciajtakamet muchi kenhat, ika muchi kipiat sanse tajtzin wan yaja kimaka muchi k\u00e1 kinutzat,"
                },
                "13": {
                    "verse_nr": "13",
                    "verse": "wan muchi k\u00e1 kinutzat ne itukay ne Tajtzin yawit mupalewiat."
                },
                "14": {
                    "verse_nr": "14",
                    "verse": "Kwakuni, ken kinutzasket ne Tajtzin su te kiyulmatit? Wan ken kiyulmatisket su te kikaktiwit? Wan ken takakisket su te aka tanajnawatia?"
                },
                "15": {
                    "verse_nr": "15",
                    "verse": "Wan ken tanajnawatisket su te mutitaniat? Ken muijkwilujtuk: &#34;Yek ajsitiwit ne ijikshi ne kinawatiat tay yek.&#34;"
                },
                "16": {
                    "verse_nr": "16",
                    "verse": "Te muchi kitakamattiwit ne yeknawatilis. Ishaya ina: &#34;Tajtzin, k\u00e1 kiyulmattuk tay mukaki tupanpa?&#34;"
                },
                "17": {
                    "verse_nr": "17",
                    "verse": "Muyulmati, tel, ipanpa tay mukaki, wan mukaki itech ne ipalabraj ne Mawaltijtuk."
                },
                "18": {
                    "verse_nr": "18",
                    "verse": "Wan nina: anka te takaktiwit? Tejkia ka: &#34;Nujme taketzat ipanpa, hasta kan tami ne taltikpak mukakit inpajpalabraj.&#34;"
                },
                "19": {
                    "verse_nr": "19",
                    "verse": "Wan nina: anka te kimati katka Israel? Achtu Moshe inak: &#34;Naja nimetzinkwalantis iwan se inte-techan, iwan se techan ne inte kimati tatka nikchiwas ma shikwalanikan.&#34;"
                },
                "20": {
                    "verse_nr": "20",
                    "verse": "Ishaya te majmawi wan ina: &#34;Ne k\u00e1 inte nechtemuat nechajsiket, nalmuneshtij ipal ne k\u00e1 inte tajtanket nupanpa.&#34;"
                },
                "21": {
                    "verse_nr": "21",
                    "verse": "Kilwia Israel: &#34;Tik muchi ne tunal nikweyakilij nujnumey wan niknutzki tukniwan k\u00e1 inte tayulmatit wan najnankiliat.&#34;"
                }
            }
        },
        "11": {
            "chapter_nr": "11",
            "chapter": {
                "1": {
                    "verse_nr": "1",
                    "verse": "Ne ijishpejpentuk ipal Israel - Nina tel: anka ne Teut intea kineki ne itechan? Tesu keman! Su naja nusan ni Israeltakat, ipal ishinach Abraham wan itribuj Ben-Yamin!"
                },
                "2": {
                    "verse_nr": "2",
                    "verse": "Ne Teut kineki ne techan ne kishmatiaya. Anka te ankimatit tay ina ne ijkwilujtuk tik Eliya, ken yaja kitajtani ne Teut wan kitenewa Israel:"
                },
                "3": {
                    "verse_nr": "3",
                    "verse": "&#34;Tajtzin, kinmiktijtiwit ne mutajtaketzani; kiwilejtiwit ne mutijtikash. Naja nusel ninaktuk wan nechtemuat pal nechmiktiat.&#34;"
                },
                "4": {
                    "verse_nr": "4",
                    "verse": "Wan tay kilwia ne tenankilis: &#34;Nikinhajkawtuk siete mil ka inkwaj k\u00e1 inte mutankwaketztiwit iishpan Baal.&#34;"
                },
                "5": {
                    "verse_nr": "5",
                    "verse": "Ijkiuni tel, ashkan nusan muchijki se mukawtuk ishpejpentuk ipanpa tetasujtalis."
                },
                "6": {
                    "verse_nr": "6",
                    "verse": "Asu ipanpa tetasujtalis, intea ipanpa tay kichijtiwit; su te, ne tetasujtalis intea tetasujtalis!"
                },
                "7": {
                    "verse_nr": "7",
                    "verse": "Tay kineki ina? Ka ne tay Israel kitemua katka, inte kiajsik. Sema ne ishpejpenka kiajsik, ne sekit takwawayaket,"
                },
                "8": {
                    "verse_nr": "8",
                    "verse": "ijkiunisan ken muijkwilujtuk: &#34;Ne Teut kichijki ka mutenket iwan yulkukulis; kinmakak inhijish pal te tachiat wan innajnakas pal te takakit hasta ini tunal.&#34;"
                },
                "9": {
                    "verse_nr": "9",
                    "verse": "Wan Dawid ina: &#34;Ne intepatznaj ma mukwepa tajpewal wan tapewilis, pal tatzunchaluat wan pal mutashtawiat."
                },
                "10": {
                    "verse_nr": "10",
                    "verse": "Ma kunyuakisakan ne inhijish pal te tachiat! Shikinteputzkwelu!&#34;"
                },
                "11": {
                    "verse_nr": "11",
                    "verse": "Maka shimuweymatikan - Naja nina tel: anka tatzunchalujket pal ma wetzikan? Intesu! Mas yek, ika yejemet kuwetzket mupalewijtiwit ne tejtechan pal kiane yejemet kwalanit."
                },
                "12": {
                    "verse_nr": "12",
                    "verse": "Su muchi ne taltikpak kipia wey ika yejemet kuwetzket wan su ne tejtechan kipiat wey ipanpa tay yejemet kipulujket, keski mas kipiasket su yejemet tepewit!"
                },
                "13": {
                    "verse_nr": "13",
                    "verse": "Nimetzinhilwia ne tejtechan: naja nechtitanijtiwit ipal ne tejtechan, wan yajika nina ka wey ne nutekitilis"
                },
                "14": {
                    "verse_nr": "14",
                    "verse": "su weli nikwalantia sejse ipal nukniwan pal ma mupalewikan,"
                },
                "15": {
                    "verse_nr": "15",
                    "verse": "ika su ne taltikpak muyulpata kwak yejemet puliwit, keski mas yawi kikwi su muketzat kwak miktiwit?"
                },
                "16": {
                    "verse_nr": "16",
                    "verse": "Su yek ne achtu tapik, ne tishti muchi yek; nusan su yek ne nelwat, ne majtzal kenhaya."
                },
                "17": {
                    "verse_nr": "17",
                    "verse": "Su sejse majtzal mukutunket wan taja, k\u00e1 se kojtankwawit, timusaluj ijtik yejemet wan timuchijki ikunpa iwan ne inelwayu ne itumakkayu ne ikuyu olivaj,"
                },
                "18": {
                    "verse_nr": "18",
                    "verse": "maka shu-shimuweymati iwan ne majmajtzal: su timuweymati, shikelnamiki ka taja inte tikselia ne nelwat, sute yaja ne metzselia."
                },
                "19": {
                    "verse_nr": "19",
                    "verse": "Taja tiaw tina: mukutunket majmajtzal pal naja nechsaluat!"
                },
                "20": {
                    "verse_nr": "20",
                    "verse": "Ijkia: mukutunket ika te tayulmatket. Taja tinemi ka n\u00e9 ipanpa tayulmatilis. Maka shimumati wejkapan, sute shimajmawi!"
                },
                "21": {
                    "verse_nr": "21",
                    "verse": "Ika su ne Teut kiwilej ne majmajtzal ne takatket achtu, weli metzinwilewa nusan!"
                },
                "22": {
                    "verse_nr": "22",
                    "verse": "Shikita tel ne iyekyu wan ne ikwalan Teut. Iwan ne wetztiwit, yaja kwalani. Muwan, ne Teut muwika yek su taja tinaka yek; su te, tiaw timukutuna nusan,"
                },
                "23": {
                    "verse_nr": "23",
                    "verse": "wan yejemet, su pewat tayulmatit, yawit musaluat, ika ne Teut weli kinsalua senpa."
                },
                "24": {
                    "verse_nr": "24",
                    "verse": "Su taja timukutun itech ne kojtankwawit ne mupal katka wan timusaluj itech ne kwawit yektzin, keski mas yek welisket musaluat itech ne ikuyu olivaj ne majmajtzal ne ipal ne takatket achtu ijpak yaja."
                },
                "25": {
                    "verse_nr": "25",
                    "verse": "Ika niknekiskia ma shikmatikan ini ichtaka, nukniwan, ma te shinakan ka ankimatit wan te ankimatit: ka se takutun ipal Israel takwawakistuk hasta kwak yawit tepewit ne k\u00e1 kalakisket ipal ne tejtechan,"
                },
                "26": {
                    "verse_nr": "26",
                    "verse": "wan ijkiuni muchi Israel yawi yektia, ken muijkwilujtuk: &#34;Kisas tik Tzion ne tamakishtiani kishkwepa ne inteyek ipal ikal Yakob,"
                },
                "27": {
                    "verse_nr": "27",
                    "verse": "wan ini ne nusentaketzat inwan kwak niaw nikinhishtilia ne tay kichijtiwit teyek.&#34;"
                },
                "28": {
                    "verse_nr": "28",
                    "verse": "Melka ipanpa ne yeknawatilis yejemet metzinhishijiat, ipanpa ne ishpejpenka yejemet yejyektasujtatuk ka imaku ne intekuwan,"
                },
                "29": {
                    "verse_nr": "29",
                    "verse": "ika ne Teut inte kipata iyulu kwak tetakulia wan kwak tanutza."
                },
                "30": {
                    "verse_nr": "30",
                    "verse": "Ika kenha ken anmejemet niakeman te ankiyulmatket ne Teut, wan ashan anmupalewijtiwit melka katka te antayulmatit,"
                },
                "31": {
                    "verse_nr": "31",
                    "verse": "ijkiuni yejemet nusan ashan te tayulmattiwit wan yawit mupalewiat ipanpa anmutepalewilis."
                },
                "32": {
                    "verse_nr": "32",
                    "verse": "Ika ne Teut kitzkijtuk muchi ijtik inte-tayulmatilis pal ma mupalewikan muchi."
                },
                "33": {
                    "verse_nr": "33",
                    "verse": "Se takwikalis ipal ne Teut - Keski kimati ne Teut! Wey itamatilis! Te aka kimati n&#39; iuj nian n&#39; itaelewilis!"
                },
                "34": {
                    "verse_nr": "34",
                    "verse": "K\u00e1 kimati iyultaketza? K\u00e1 weli kinawatia?"
                },
                "35": {
                    "verse_nr": "35",
                    "verse": "Wan k\u00e1 pejtuk kimaka se pal yaja kitashtawia?"
                },
                "36": {
                    "verse_nr": "36",
                    "verse": "Muchi kiski itech, muchi nemi ipanpa, wan ipal muchiwa ma tzitzinaka senpa! Amen."
                }
            }
        },
        "12": {
            "chapter_nr": "12",
            "chapter": {
                "1": {
                    "verse_nr": "1",
                    "verse": "Ken nemi pal timuwikat - Yajika, nukniwan, ipanpa ne iekneli ne Teut nimetzintajtani ma shikishpanukan mujmuweyka ken se anmutetakulis yultuk ipal Teut ma ajwiak ipal ne Teut, ken yek ma anmutekitilis,"
                },
                "2": {
                    "verse_nr": "2",
                    "verse": "wan maka shimuchiwakan kenha ken ini taltikpak sute shimuweykapatakan wan shimuyulyankwilikan, pal antachiat ken ne itaelewilis ne Teut: ne yek, ne tay ipal ajwiak, ne ken muneki."
                },
                "3": {
                    "verse_nr": "3",
                    "verse": "Naja nimetzinhilwia ipanpa ne teutasujtalis ne nikwijtuk, ma inte aka mumati mas wey que yaja muneki mumati, sema ma kipia itzuntekun yek, sejse ken ne Teut kimakak ne tayulmatilis ipal."
                },
                "4": {
                    "verse_nr": "4",
                    "verse": "Tikmatit ka tik tuweyka tikpiat miak takutun, wan ne itejtekiw ne tajtakutun te kenhat."
                },
                "5": {
                    "verse_nr": "5",
                    "verse": "Nusan tel, melka timijmiak, muchi tejemet ken se itech ne Mawaltijtuk, wan sejse tejemet ken se takutun."
                },
                "6": {
                    "verse_nr": "6",
                    "verse": "Sejse tejemet tikpiat ne tutetakulisyu tekenha ne techmakak ne teutasujtalis, wan ijkiuni ne tutekiw: asu teutaketzalis, ma taketza ipal ne Teut ken kiajkawa ne itayulmatilis;"
                },
                "7": {
                    "verse_nr": "7",
                    "verse": "wan asu tekitilis, ma tekiti yek; wan asu tamachtilis, ma tamachti;"
                },
                "8": {
                    "verse_nr": "8",
                    "verse": "wan asu mutajtawelilis, ma mutajtaweli. Ne k\u00e1 tamaka, ma tamaka tay weli; ne k\u00e1 tatuktia, ma kita ken; ne k\u00e1 tapalewia, iwan pakilis."
                },
                "9": {
                    "verse_nr": "9",
                    "verse": "Ne tutetasujtalis, ma tejkia; tikijiakan ne tay teyek, timusalukan itech ne yek."
                },
                "10": {
                    "verse_nr": "10",
                    "verse": "Shiiknitasujtakan sejse wan sejse hasta kita ne se wan ne seuk k\u00e1 ne achtu pal kitasujta ne iiknew."
                },
                "11": {
                    "verse_nr": "11",
                    "verse": "Tik anmutekiw maka shitatziwikan; ma kwakwalaka anmuyulu; wan shitekitikan ipal ne Teut."
                },
                "12": {
                    "verse_nr": "12",
                    "verse": "Shipajpakikan iwan tejchialis; kwak uij, shikselikan; shimutalikan tajtanit ne Teut."
                },
                "13": {
                    "verse_nr": "13",
                    "verse": "Kwak munekit sejse ipal Teut, shikpalewikan; shimuwikakan yek iwan ne ejkuni."
                },
                "14": {
                    "verse_nr": "14",
                    "verse": "Su aka metzintalultia, shikteuchiwakan, maka shikchiwakan maldictar."
                },
                "15": {
                    "verse_nr": "15",
                    "verse": "Iwan ne pajpakit, shipajpakikan; iwan ne chukat, shichukakan."
                },
                "16": {
                    "verse_nr": "16",
                    "verse": "Shisennemikan yek ijtik anmejemet. Ma te metzinhajwiak tay wejkapan, mas yek ne kajkanawak. Maka shimumatikan ka ankimatit muchi."
                },
                "17": {
                    "verse_nr": "17",
                    "verse": "Maka shikwepilikan aka ne teyek iwan ne teyek. Shikitakan ken ankichiwaskiat tay yek tik itachialis muchi."
                },
                "18": {
                    "verse_nr": "18",
                    "verse": "Su weli, shikchiwakan tay anmupal pal ansennejmachnemit iwan muchi."
                },
                "19": {
                    "verse_nr": "19",
                    "verse": "Maka shimutzunkwikan anmusel, nuyejyektasujtatuk, shikajkawilikan ne ikwalan ne Teut, ika muijkwiluj: &#34;Ne tetzunkwilis nupal; najasan nitashtawis, ina ne Tajtzin.&#34;"
                },
                "20": {
                    "verse_nr": "20",
                    "verse": "Mas yek, su mayana ne metzishijia, shiktakwalti; su amiki, shikmaka pal ati; ika su tikchiwa ijkiuni, tiaw tiktepewilia tejtekunal ijpak itzuntekun."
                },
                "21": {
                    "verse_nr": "21",
                    "verse": "Maka shikeluni ipanpa ne teyek, shikeluna ne teyek iwan ne yek."
                }
            }
        },
        "13": {
            "chapter_nr": "13",
            "chapter": {
                "1": {
                    "verse_nr": "1",
                    "verse": "Shiktakamatikan ne tatekimakat - Ma kitakamatikan muchi ne kintekimakat, ika te nemi nian se tatekimaka su te nemi itan Teut, wan muchi ne nemit, itan itatuktilis Teut nemit."
                },
                "2": {
                    "verse_nr": "2",
                    "verse": "Kiane, ne k\u00e1 te kitakamati ne kitekimaka nemi musuma iwan ne tay tatuktijtuk ne Teut. Ne musumat yawit muchiwat juzgar."
                },
                "3": {
                    "verse_nr": "3",
                    "verse": "Ika ne tatuktianimet te kimakat mawi ne kichiwa tay yek, semaya ne kichiwa tay teyek. Te tikneki timajmawi ipanpa ne metztekimaka? Su ijkiuni, shikchiwa tay yek, wan yawit inat ka tiyek."
                },
                "4": {
                    "verse_nr": "4",
                    "verse": "Yaja tekiti ipal Teut ipal tay yek. Su tikchiwa tay teyek, shimajmawi, ka yaja kipiaya se taika kiwika ne espadaj. Ika yaja tekiti ipal Teut ken tetzunkwini pal kwalani iwan ne kichiwat tay teyek."
                },
                "5": {
                    "verse_nr": "5",
                    "verse": "Neka anmunekit kitakamatit, te semaya ipanpa ne kwalan, nusan ipanpa ne tasenmatilis."
                },
                "6": {
                    "verse_nr": "6",
                    "verse": "Yajika antashtawiat ne tumin kwak kitepewat, ika yejemet tekitinimet ipal Teut wan uni intekiw."
                },
                "7": {
                    "verse_nr": "7",
                    "verse": "Shitashtawikan muchi tay antawikiliat: su ne tumin ipal ne tatuktianimet, ne tumin; su sejseuk pal mutashtawiat, ne sejseuk; ne k\u00e1 nemi pal tiktakamatit, shiktakamatikan; ne k\u00e1 nemi pal tinat ka wey ipatiw, shinakan."
                },
                "8": {
                    "verse_nr": "8",
                    "verse": "Iknitasujtalis - Maka shikwikilikan tatka aka, sute ma shiktasujtakan ne sekit, ika su tiktasujtat ne tuiknew tiktentiwit ne tajtuli."
                },
                "9": {
                    "verse_nr": "9",
                    "verse": "Ika ne &#34;maka shimawilti&#34;, ne &#34;maka shitamikti&#34;, ne &#34;maka shitechteki&#34;, ne &#34;maka shikelewi tay tepal&#34; wan muchi ne uksejse tajtuli welit tinat iwan ini pajpalabraj: &#34;Tiktasujtas ne muiknew ken tajasan timutasujta.&#34;"
                },
                "10": {
                    "verse_nr": "10",
                    "verse": "Ne iknitasujtalis te kichiwa tatka teyek. Yajika, ne tetasujtalis ne tepewilis ipal ne tajtuli."
                },
                "11": {
                    "verse_nr": "11",
                    "verse": "Wan uni, ka ashan tikmatit ka nemia ne horaj pal tisat, ika melka tikmatit katka ka teuk tiawit timumakishtiat, chiupi kineki."
                },
                "12": {
                    "verse_nr": "12",
                    "verse": "Ne tayua panu yawi, ne tapuyawa witzaya: yajika, tiktamutakan wejka ne itekitilis ne takumi, timutzakwakan iwan ne tajtaiwan ipal ne tawil."
                },
                "13": {
                    "verse_nr": "13",
                    "verse": "Timuwikakan yek ken tikchiwat ka tunal; inte ken tawananimet tik se yualu iwan muteleksalis wan ne tay susulnaj, musujsumalis wan kwalan;"
                },
                "14": {
                    "verse_nr": "14",
                    "verse": "sute shimutzakwakan iwan ne tajtzin Yeshu Mawaltijtuk, wan maka shikitakan ken anyawit muyulkwesuat iwan ne tajtaelewilis."
                }
            }
        },
        "14": {
            "chapter_nr": "14",
            "chapter": {
                "1": {
                    "verse_nr": "1",
                    "verse": "Maka shimutenewakan - Shikwikan yek ne teuk ujuksituk tik intayulmatilis, wan maka shinajnankilikan ipanpa tajtajtanilis."
                },
                "2": {
                    "verse_nr": "2",
                    "verse": "Ne tayulmati, welit tinat ka yaja ken se weli kikwa muchi. Ne te uksituk, ken se kukuya ne sema weli kikwa kilit."
                },
                "3": {
                    "verse_nr": "3",
                    "verse": "Ne takwa, ma te ina ka te tatka ipatiw ne te takwa, wan ne te takwa, ma te ina su yek ne takwa, ika ne Teut kikwijtuk yek."
                },
                "4": {
                    "verse_nr": "4",
                    "verse": "K\u00e1 taja pal tina su yek ne tepal kaltekitini? Semaya ne itekuyu yawi kita su naka o su wetzi. Wan yawi naka, ika ne itekuyu kipia itajpal pal kiselia ejkatuk."
                },
                "5": {
                    "verse_nr": "5",
                    "verse": "Sejse inat ka te kenhat muchi ne tujtunal ipal ne shiwit pal titajpiat ne ijilwit, wan sejse inat ka muchi ne tujtunal kenhat. Ma muchi kimatikan tay kimatit."
                },
                "6": {
                    "verse_nr": "6",
                    "verse": "K\u00e1 ne kishkejketza ne tunal, kishkejketza ipanpa ne Teut; nusan ne takwa, takwa ipanpa ne Teut, ka kilwia panpadiush; wan ne te takwa nusan te takwa ipanpa ne Teut wan kilwia panpadiush!"
                },
                "7": {
                    "verse_nr": "7",
                    "verse": "Ika nian se pal tejemet yultuk ipal isel, nian aka miki ipal isel:"
                },
                "8": {
                    "verse_nr": "8",
                    "verse": "su tiyujyultuk, tiyujyultuk ipal ne Tajtzin, wan su timikit, timikit ipal ne Tajtzin. Yajika, su tiyujyultuk wan su timikit, tejemet tiipal ne Tajtzin."
                },
                "9": {
                    "verse_nr": "9",
                    "verse": "Yaja taika ne Mawaltijtuk mikik wan muketzki, pal muchiwa tajtzin ipal ne miktiwit wan ne yujyultuk."
                },
                "10": {
                    "verse_nr": "10",
                    "verse": "Taja taika tina su yek ne muiknew? Wan taja nusan, ken ka tiaw tina ka te tatka ipatiw ne muiknew? Su muchi tiawit timutaliat iishpan ne ikalpuli ne Teut,"
                },
                "11": {
                    "verse_nr": "11",
                    "verse": "ika muijkwilujtuk: &#34;Ken naja niyultuk,&#34; ina Tutajwan, &#34;nuishpan mutankwaketzasket muchi wan muchi inasket ka yek ne Teut!&#34;"
                },
                "12": {
                    "verse_nr": "12",
                    "verse": "Yajika tel, muchi tejemet tiawit timuishpanuat iwan ne Teut, sejse ika, pal yaja kita tay tikchijtiwit."
                },
                "13": {
                    "verse_nr": "13",
                    "verse": "Yajika nina ma intea timutenewakan ne se iwan ne seuk, mas yek shiktenewakan su aka kitalilia ne iiknew se kan yaja weli mukshichalua wan tatzunchalua."
                },
                "14": {
                    "verse_nr": "14",
                    "verse": "Nikmati, wan ne tajtzin Yeshu kichijtuk ka nikmati yek, ka te nemi tatka tay susulnaj isel, wan semaya ne tay muishkejketza susulnaj, yaja susulnaj."
                },
                "15": {
                    "verse_nr": "15",
                    "verse": "Su kikukua ne muiknew ipanpa ne takwal, kineki ina ka tea timuwika iwan tetasujtalis. Maka shikpulu ipanpa ne mutakwal se k\u00e1 mikik ne Mawaltijtuk ka imaku."
                },
                "16": {
                    "verse_nr": "16",
                    "verse": "Ma te kukujtaketzakan, tel, ipanpa tay tikchijtuk melka yek."
                },
                "17": {
                    "verse_nr": "17",
                    "verse": "Ika ne itatekimakalis ne Teut te tay tikwat wan tay tikunit, yaja tamelakchiwalis wan nejmachnemilis wan pakilis ipanpa ne Ijiutzin."
                },
                "18": {
                    "verse_nr": "18",
                    "verse": "Ne k\u00e1 tekiti ijkiuni ajwiak ipal ne Teut, wan ne takamet nusan kitat yek."
                },
                "19": {
                    "verse_nr": "19",
                    "verse": "Kiane tel, tiakan ipan ne tay ipal ne nejmachnemilis wan ne kalketzalis ijtik muchi."
                },
                "20": {
                    "verse_nr": "20",
                    "verse": "Maka shiktajkali ipanpa takwal ne itekiw ne Teut! Melka muchi pupujtuk, te yek ma se takwa ken kichiwa ka seuk mukshichalua;"
                },
                "21": {
                    "verse_nr": "21",
                    "verse": "yek ma te tikwakan nakat wan ma te tikunikan atata nian tatka taika weli mutasa ne muiknew."
                },
                "22": {
                    "verse_nr": "22",
                    "verse": "Su taja tikpia tayulmatilis, shikpiaya tik itachialis ne Teut. Suertej kipia ne k\u00e1 inte mutenewa ipanpa tay ne ipal ajwiak;"
                },
                "23": {
                    "verse_nr": "23",
                    "verse": "ne k\u00e1 takwa iwan mawi, yaja te, yaja mutenejtuk ika te muwika iwan tayulmatilis; muchi tay te muchiwa iwan tayulmatilis, te nemi yek."
                }
            }
        },
        "15": {
            "chapter_nr": "15",
            "chapter": {
                "1": {
                    "verse_nr": "1",
                    "verse": "Tikinselikan ne inte chikawayatiwit - Muneki ma tikselikan tejemet k\u00e1 tikpiat fuerzaj ne inkujkukulisyu ne te chikawayatiwit, wan te ma timupaktikan tejemetsan."
                },
                "2": {
                    "verse_nr": "2",
                    "verse": "Tikpaktikan muchi tejemet ne tuiknew pal yek, pal muskalia."
                },
                "3": {
                    "verse_nr": "3",
                    "verse": "Ne Mawaltijtuk nusan te mupaktij isel, sute, ken muijkwiluj: &#34;Ne mujmutajtawelilis ipal ne metzijilwiat wetzket nujpak.&#34;"
                },
                "4": {
                    "verse_nr": "4",
                    "verse": "Ika ne tay muijkwiluj achtu, muijkwiluj ma timumachtikan, pal kiane ma titanejmachselikan wan ma techpalewikan ne ijijkwilujtuk, wan ijkiuni ma tikpiakan tejchialis."
                },
                "5": {
                    "verse_nr": "5",
                    "verse": "Ma metzinpalewi ne Teut ipal tanejmachselilis pal anmuwikat yek sejse iwan sejse ken ina ne Mawaltijtuk Yeshu,"
                },
                "6": {
                    "verse_nr": "6",
                    "verse": "pal anhinat, ken sesan, ka wey ne Teut wan iteku ne tutajtzin Yeshu Mawaltijtuk."
                },
                "7": {
                    "verse_nr": "7",
                    "verse": "Yajika shimukwikan yek sejse wan sejse, ijkiunisan ken ne Mawaltijtuk metzinkwij pal ma inakan ka wey ne Teut,"
                },
                "8": {
                    "verse_nr": "8",
                    "verse": "ika nimetzinhilwia ka ne Mawaltijtuk tekitki ipal ne mujmuyawaltektuk ka imaku ne tejkia ipal Teut, pal kilwitia ka tejkia ne projpromesaj iwan ne tetekuwan,"
                },
                "9": {
                    "verse_nr": "9",
                    "verse": "wan pal inat ne tejtechan ka wey ne Teut ipanpa itetasujtalis, ijkiunisan ken muijkwilujtuk: &#34;Yajika niaw nina ka tiyek ijtik ne tejtechan wan niaw nitakwika ipal ne mutukay.&#34;"
                },
                "10": {
                    "verse_nr": "10",
                    "verse": "Wan senpa ina: &#34;Shimuyulkwesukan, tejtechan, iwan n&#39; itechan.&#34;"
                },
                "11": {
                    "verse_nr": "11",
                    "verse": "Wan senpa: &#34;Shinakan ka yek ne Tajtzin, tejtechan, shinakan, muchi, ka yaja yek!&#34;"
                },
                "12": {
                    "verse_nr": "12",
                    "verse": "Wan senpa ina Ishaya: &#34;N&#39; inelwayu Yeshay mulinis, muketzas kintuktia tejtechan wan tejtechan kiyulmatisket.&#34;"
                },
                "13": {
                    "verse_nr": "13",
                    "verse": "Ne Teut, ne techmaka tejchialis, yawi metzintema iwan pakilis wan nejmachnemilis ika antayulmatit, pal antepewit iwan tejchialis ipanpa ne itajpal ne Ijiutzin."
                },
                "14": {
                    "verse_nr": "14",
                    "verse": "Tamilis - Naja nina ka anmejemet, nukniwan, nusan annemit tejtentuk iwan yek wan muchi ne tamatilis, wan nikmati ka welit anmunawatiat anmusel."
                },
                "15": {
                    "verse_nr": "15",
                    "verse": "Naja nikijkwilujtuk muchi ijkiunisan ken nikmati, melka anka nusan ankimatit anmejemet, pal ankielnamikit, wan niweli ipanpa ne tetasujtalis ne nechmakak ne Teut,"
                },
                "16": {
                    "verse_nr": "16",
                    "verse": "pal kiane nimuchiwa se itekitini ipal ne Mawaltijtuk Yeshu itzalan ne tejtechan wan pal nitamaka ne iyeknawatilis ne Teut, pal naka yek ne intetakulis ne tejtechan ipal ne Teut wan ne Ijiutzin."
                },
                "17": {
                    "verse_nr": "17",
                    "verse": "Yajika nikpia ken tikweymatiskia ne Mawaltijtuk Yeshu ipal ne Teut."
                },
                "18": {
                    "verse_nr": "18",
                    "verse": "Semaya niaw nimetzinhilwia ne tay nutech kichijki ne Mawaltijtuk pal ma kitakamatikan ne tejtechan: kineki ina ka niaw nimetzinhilwia tay inatuk wan tay kichijtuk,"
                },
                "19": {
                    "verse_nr": "19",
                    "verse": "iwan sejse pal muishmati wan sejse tay tetekia, itech ne Ijiutzin. Ijkiuni nipanutuk nitanajnawatia ipanpa ne Mawaltijtuk; nipejki tik Yerushalem wan nikiski pashalua hasta Iliria."
                },
                "20": {
                    "verse_nr": "20",
                    "verse": "Ijkiuni nikchijki tay niweli pal nitayeknajnawatia nujme: te kan sekit tamachtijtiwita ipanpa ne Mawaltijtuk pal te niketza kal ijpak tepal tetzilnaj,"
                },
                "21": {
                    "verse_nr": "21",
                    "verse": "sute mas yek ken muijkwilujtuk: &#34;K\u00e1 ne inte muneshtilijtiwit ipanpa, yawit kitat, wan k\u00e1 ne inte takaktiwit yawit kishmatit.&#34;"
                },
                "22": {
                    "verse_nr": "22",
                    "verse": "Neka nishtuna wey niajsi anmutech."
                },
                "23": {
                    "verse_nr": "23",
                    "verse": "Ashan tea nikpia nutekiw nikansan, wan kichiwa miak shiwit ka sujsul nikneki niaw nimetzinhita."
                },
                "24": {
                    "verse_nr": "24",
                    "verse": "Kwak niaw nikisa nipashalua ka Espania, niknekiskia niaw anmutech nitachia wan ma shinechpalewikan pal niajsi ikuni, kwak tami nipanu anmuchan achtu."
                },
                "25": {
                    "verse_nr": "25",
                    "verse": "Ashan niaw tik Yerushalem pal nitekiti ipal ne tayulmatit,"
                },
                "26": {
                    "verse_nr": "26",
                    "verse": "ika Macedonia wan Akaia kitaket yek ma kisentepewakan tumin ipal ne tayulmatit tik Yerushalem ne te kipiat tatka."
                },
                "27": {
                    "verse_nr": "27",
                    "verse": "Yejemet kitaket yek; wan kinwikiliat, ika su kinpalewijtiwit ne tejtechan iwan ne tay kipiat ipal ne Ijiutzin, yek ma yejemet nusan kichiwakan achi pal kintakuliat tay munekit ipal ne tuweyka."
                },
                "28": {
                    "verse_nr": "28",
                    "verse": "Kiane tel, kwak tami nikchiwa ini nutekiw wan nitemaka inwan uni tay kintakulijtiwit, niasneki tik Espania wan niaw panu kan annemit tik ne ujti."
                },
                "29": {
                    "verse_nr": "29",
                    "verse": "Nikmati ka kwak niajsi anmutech, niaw niajsi iwan muchi ne iteteuchiwalis ne Mawaltijtuk."
                },
                "30": {
                    "verse_nr": "30",
                    "verse": "Nimetzintajtani, nukniwan, ipanpa ne tutajtzin Yeshu Mawaltijtuk, wan ika ankitasujtat ne Ijiutzin, ma shimutatejtemuilikan nuwan pal ankitajtanit ne Teut"
                },
                "31": {
                    "verse_nr": "31",
                    "verse": "ma nechajkawa nichulua itech ijimey ne te tayulmatit tik Yudaya, wan pal ne tayulmatit tik Yerushalem ma kikwikan yek ne nutekiw,"
                },
                "32": {
                    "verse_nr": "32",
                    "verse": "pal weli niajsi anmutech ipanpa ne itaelewilis Teut nimusewia anmuwan."
                },
                "33": {
                    "verse_nr": "33",
                    "verse": "Ma nemi anmuwan ne Teut ipal nejmachnemilis, amen!"
                }
            }
        },
        "16": {
            "chapter_nr": "16",
            "chapter": {
                "1": {
                    "verse_nr": "1",
                    "verse": "Sejseuk pal tami - Ini ne tuiknew Poybe. Nimetzintajtani ma shikwikan yek anmutzalan, ken sejse tayulmatit. Ini siwat tekiti ipal ne sennemit ipal Kenkreay. Shikpalewikan iwan muchi tay yaja metzinhilwia ka muneki, ika yaja kipalewijtuk muchi tukniwan, wan naja nusan nechpalewij."
                },
                "2": {
                    "verse_nr": "2",
                    "verse": "Sejseuk pal tami - Ini ne tuiknew Poybe. Nimetzintajtani ma shikwikan yek anmutzalan, ken sejse tayulmatit. Ini siwat tekiti ipal ne sennemit ipal Kenkreay. Shikpalewikan iwan muchi tay yaja metzinhilwia ka muneki, ika yaja kipalewijtuk muchi tukniwan, wan naja nusan nechpalewij."
                },
                "3": {
                    "verse_nr": "3",
                    "verse": "Shiktajpalukan Prisca wan Aquila, nutejtepalewiani tik tutekiw ipal ne Mawaltijtuk Yeshu;"
                },
                "4": {
                    "verse_nr": "4",
                    "verse": "yejemet mutemakaket pal nechishtiat melka welituskiat mikit yejemet nupanpa. Tesu naja nusel nikinhilwia panpadiush, nusan muchi ne sejsennemit ipal ne tejtechan."
                },
                "5": {
                    "verse_nr": "5",
                    "verse": "Shiktajpalukan ne sennemit tik ne inkal nusan. Shiktajpalukan nukunpa yektasujtatuk, Epaynetos, k\u00e1 se pal ne ajachtu Cristianoj tik Asia."
                },
                "6": {
                    "verse_nr": "6",
                    "verse": "Shiktajpalukan Maryam, ne k\u00e1 sujsul kujkutiatuk anmupal."
                },
                "7": {
                    "verse_nr": "7",
                    "verse": "Shiktajpalukan Andronikos wan Yunia, nukniwan k\u00e1 iwan ninentuk ilpituk; muchi kishmatit uni tijtitanijtuk, k\u00e1 muchijket Cristianojmet hasta achtu ka naja."
                },
                "8": {
                    "verse_nr": "8",
                    "verse": "Shiktajpalukan Ampliatus, nukunpalej yektasujtatuk tik ne Tajtzin."
                },
                "9": {
                    "verse_nr": "9",
                    "verse": "Shiktajpalukan Urbanus, tutepalewiani tik ne Mawaltijtuk, wan nukunpalej yektasujtatuk Estakus."
                },
                "10": {
                    "verse_nr": "10",
                    "verse": "Shiktajpalukan Apeles, ne iyekitztuk ne Mawaltijtuk. Shiktajpalukan muchi ichan Aristobulos."
                },
                "11": {
                    "verse_nr": "11",
                    "verse": "Shiktajpalukan nuiknew Heriodion. Shiktajpalukan muchi k\u00e1 ipal ne Tajtzin ichan ne Narciso."
                },
                "12": {
                    "verse_nr": "12",
                    "verse": "Shiktajpalukan Tripayna wan Triposa ne kujkutiat tekitit ipal ne Tajtzin. Shiktajpalukan Persis yektasujtatuk, k\u00e1 kujkutia wey ipal ne Tajtzin."
                },
                "13": {
                    "verse_nr": "13",
                    "verse": "Shiktajpalukan Rufus, ne ishpejpentuk ipal ne Tajtzin, wan ne inan, k\u00e1 nusan nunan."
                },
                "14": {
                    "verse_nr": "14",
                    "verse": "Shiktajpalukan Asunkritos, Plegon, Hermes, Patrobas, Hermas wan ne tekniwan ne iwan nemit."
                },
                "15": {
                    "verse_nr": "15",
                    "verse": "Shiktajpalukan Pilologos wan Yulia, Nereus wan ne ieltiw, wan Olunpas, wan muchi ne tayulmatit ne nemit inwan."
                },
                "16": {
                    "verse_nr": "16",
                    "verse": "Shimutajpalukan wan shimutennamikikan ken tayulmatinimet. Muchi ne sejsennemit ipal ne Mawaltijtuk metzintajpaluat!"
                },
                "17": {
                    "verse_nr": "17",
                    "verse": "Nimutajtawelia anmuwan, nukniwan, ma shikpajpachiwikan, ika nemit sejse k\u00e1 kichiwat tzajtzayanilis wan tajtatzunchaluas ipatka ne tamachtilis ne anmumachtijtiwit. Shikinwejkaajkawakan,"
                },
                "18": {
                    "verse_nr": "18",
                    "verse": "ika yejemet inte tekitit ipal ne tutajtzin ne Mawaltijtuk, semaya tekitit ipal ne iijti, wan inat tay yektzin pal kishijshikuat ne melemet."
                },
                "19": {
                    "verse_nr": "19",
                    "verse": "Ika kishmatit ne anmutetakamatilis nujme, wan naja nipaki. Melka uni, niknekiskia ma shikmatikan wey kwak annemit iishpan ne yek, wan ma te shimukwelpachukan iishpan ne teyek."
                },
                "20": {
                    "verse_nr": "20",
                    "verse": "Ne Teut ipal nejmachnemilis yawia kichiwa ka antaksat ijpak ne Tenewani hasta ankimumushuat. Ma nemi ne teutasujtalis ipal tutajtzin Yeshu anmuwan!"
                },
                "21": {
                    "verse_nr": "21",
                    "verse": "Metzintajpaluat Timoteo ne nutepalewiani, wan nukniwan Lucius wan Yason wan Sosipatros."
                },
                "22": {
                    "verse_nr": "22",
                    "verse": "Nimetzintajpalua naja, Tertius ne kijkwiluj ini amat, tik itukay ne Tajtzin."
                },
                "23": {
                    "verse_nr": "23",
                    "verse": "Metzintajpalua Gaius ne ichan ninemi naja wan muchi ne sennemit. Metzintajpaluat Erasto, ne tuminpiani ipal ne techan, wan Quartus ne iikaw."
                },
                "24": {
                    "verse_nr": "24",
                    "verse": "."
                },
                "25": {
                    "verse_nr": "25",
                    "verse": "[Se teutajtanilis - Ma inakan senpa ka wey Yaja k\u00e1 weli metzinmaka fuerzaj iwan ne nuyeknawatilis wan ne tanajnawatilis ipal Yeshu Mawaltijtuk, iwan ne taneshtilis ipal se ichtaka ne ikman te aka kimati katka;"
                },
                "26": {
                    "verse_nr": "26",
                    "verse": "ne muneshtijtuka ashan iwan ne tay kijkwilujket ne taketzanimet ika ne Teut pal senpa tatuktijtuk, pal takakit wan kitakamatit wan tayulmatit muchi ne tejtechan:"
                },
                "27": {
                    "verse_nr": "27",
                    "verse": "ne Teut, ne isel kimati muchi, itech Yeshu Mawaltijtuk, amen.]"
                }
            }
        }
    }
}